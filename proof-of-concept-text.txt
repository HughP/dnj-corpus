"Nimlʋʋ : 001 'Zë Zë -kwɛ 2005 	"su

–bha ‘sëëdhɛ -mü	

"Gwɛɛtaawo	

Dhiang -wo -tiaandhe
'WƆN -TAƆNG -MA 'GÜ 'SËËDHƐ
-Më 'ö -kë 'yö- -dhɛ 'dhö- -bha kö
'wɔn -taɔng -ma 'gü 'sëëdhɛ -yö kë
kwa -de -wo -nu 'gü ? -Më 'ö -kë 'yö
'yaa 'to "kwi -wo waa- -wo "wɛɛ -nu
woo doseng –bha? -Kwaa 'wɔn dɔ'ka =dhɛ "kwi –wo waa- -wo "wɛɛ
-nu bha kë 'ö- wo =bhlëësü mɛ -nu
"yan 'gü "kpʋngtaa bha, -a -wɔn 'kun
'ö- -mɛ -nu -wa wo "gbɩɩ-, 'ö 'wo
=baa -a -nu -bha, 'yö -kë. =Ya kë
"dhϋ kö -yö -së kö 'mɛ 'ö "dhϋ -yö ö
-de gaa- pë 'kun -së, kö -a =bhlëë -yö
kë mɛ "wɛɛ -nu "yan 'gü. 'Yaa yö -zë a 'ka, -wo 'bha 'yaa =bhlëësü kö -yö
ziö- 'ka -wo 'bha -ta. -Wo =gban -yö
doseng. -A -kë "dhϋ -sü 'gü, kö- -dhɛ -

ya -bha kö 'kwa kwa -de -wo 'ö -kë
=Dan -wo 'ka bha, 'kwa baa- -bha kö
=bhlëë -yö kë- -bha. -Kwaa 'wɔn dɔ'ka =dhɛ 'mɛ 'ö 'yaa ö -de -wo pö, 'ö
mɛ "wɛɛ -nu -wo nü 'ö- pö, kö -ya kë wo 'dhɛ 'ö bha, -a -bha =dhuëng 'ka,
kö -ya kë =dhɛng -mɛ 'ka. -A -wɔn 'gü,
-kwa kwa wë slëë kwa -de -wo "piϋ.
-Kwa dɔ -a -ya -dhɛ waa- pö -dhɛ 'ka.
'Pë 'ö -kë 'ö 'sëëdhɛ 'ö -kë
-Pamɛbhamɛ 'sëëdhɛ 'ö ya, 'ö -kë 'yö
bha. -Yö kë -sü 'ka -wo =plɛ 'gü. "Maa
"sɛ, Gbiaan =gwinng- "sɛ waa- 'Siiplöö
"sɛ, -a -nu -bha -bɛn -yö -ya -sü 'ka
"Gwɛɛtaa -wo 'gü, 'yö -wo "pɛpɛ 'ö

'Dannëng "sɛ 'gü, -a -nu -bha 'dhö
Blowo 'gü.
-Kwaa 'gü ma -së 'ka =dhɛ 'sëëdhɛ
ya 'yii kë kë "dhϋ doseng kö 'kwa kwa
-dewo doseng nü- draan-. -Yö -kë 'pö
"dhϋ kö -yö kwa "yan "pʋ, -yö kwa "tʋ
"pʋ kö 'kwa 'wɔn -taɔng -nu ma, kö
'kwa 'dho kë- 'wɔn -nu 'ö 'wo kë sië
=dɛɛ "kpʋngtaa, -a 'gbɛ -dhɛ 'gü tii,
"kɛɛ kö 'kwa 'wɔn 'gbɛ ma.
'Mɛ 'dhɛ 'ö 'wɔn 'bha 'dhö- -gɔ kö ya pö yi -dhɛ 'ö -gban kwaa- =Dan wo "sɛ 'gü -wɔn -bha, yii- 'drɛɛsü =nɛ:
08 bp 857 Abidjan 08. Bureau Dan. –
piöga –ma "nimlʋʋ 22 43 12 72 ‘ka.

Kwaa- =danwo pö "sɛ 'gü -wɔn
=Klang- -bha 'gbaannu 'ö- wo

=Klang- 'ö ma -zuglu -bha kwaa"pɛɛn -ta bha, =ya kë "bhadha -dede 'ka.
=Klang- -kɔ =gbaan "dhi ta, "kɛɛ kö 'sa
'sëëdhɛ -dhɔ -dede -yö kwaa- 'në -nu bha. Mɛ 'dhɛ -nu 'ö 'wo -kë =dhɛ -a -naa
mɛ -nu -wo "pɛɛn 'dhɛ 'ö -gblü 'yaa- 'ka,
-a –nu 'ka =wa woo 'në -nu bɔ- -nu 'gü
'dɔɔndhö. 'Mɛ 'ö mɛ 'yaa- -nu -gɔ, =wa
'to -wëësü. =Ya kë "dhϋ kö "sɛ =ya "pɛ

'gü -dedewo nü wo bha. "Sɛ -pɛ
'gü -kɔ -suu nu bha -wo 'në -nu
-kë zuë" "dhiϋ =wlüü" -mɛ -nu
'ka. -A -kë "dhϋ -sü bha- 'gü, 'mɛ
'ö "dhϋ -yö bhɛa" ö bha Atanna dhɛ kö -yö "ta kwaa- "sɛ -dhɛ, kö
"sɛ -gɔ "dhiϋ -mɛ -nu
-zo -yö bö -dedewo kwa -wɔn
-ta, kö
=klang- -wɔn bha, "siϋ -yö -ya -a

'gü. Kwaa do bha =klang- -wɔn 'yii kë
nu "vaandhö kwaa- "pɛɛn -ta. =Ya kë
"dhϋ 'züzü kö 'wɔn 'ö kwaa- "Kɔdivuaa sɛ
-bha =dɛɛ kö 'yii kë dankwëë, kö
kwaa- =klang- -wɔn "yan 'yii kë bhɔ
"vaandhö, -yö -dho kë kwaa- =yaoba "sɛ
-bha "gbɩɩ- yi =plɛɛ -bha. "Kwi -yë kë -mɛ
-nu 'waa woo kë 'gbɛ.

L’orthographe DAN
Voici ce que nous pouvons prendre pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes qu' en français.
Attention:
1. c, h, j, qu et x n'existent pas en dan.
2. r ne se trouve jamais au début d'un mot.
Voici le reste de l' alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
=wee
sel
ɛ
"pɛ
déchirer
ɛɛ
=wɛɛ
moquerie
ɛn
-gɛn
pied
ɛɛn
=gblɛɛn
long

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔɔ
ɔn
ɔɔn
ö
öö
u
un

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
=wɔɔ
"yɔn
=yɔɔn
pö
töö
"su
bun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
singe
huile
sang
dire
panier
lune
tombeau

ü
üü
ün
üün
ϋ
ϋϋ
ʋ
ʋʋ

'gü
"güü
=blün
glüün
"gϋ
"bhϋϋ
"tʋ
"tʋʋ

intérieur
amère
miette
rouler
brûler
tarir
oreille
sauce

-Wo 'dho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"

"dhü
'kɔ
dë
=zɛ
-dhɔ
"klang'yënngsavon
=gööscorpion

arbre
maison
père
termite
amour
singe
soleil
iroko

"Nimlʋʋ 001 –'Zë Zë -Kwɛ 2005	

'Wɔn 'ö -gban Diksiɔnngdhɛɛ 'sëëdhɛ -bha
'Sëëdhɛ, 'ö -wo kpö 'gbɛ, 'ö- 'dhɛ
"dhϋ -a 'klɔɔ- 'dodo dho kë- 'gü:
kwa -de -wo 'gü, "kwi -wo 'gü,
Dhuusi -wo 'gü, 'Glɛɛ- -wo 'gü,-a
wɔn -yö "sia-. -Wa -dhɛ "kwi -wo 'gü
diksiɔngdhɛɛ. M ɛ -nu –wa –yë
bha
'Sëëdhɛ 'ö "dhϋ bha, -a kë -sü zü yö -bho -kwɛ "gblü =plɛ waa- ö ga do naa 'ka. =Ya kë "dhϋ kö -a -kwɛ -yiisiö
-naa nü 'ö ya. Kwaa- -dhɛng -nu 'ö 'wo
-kë "Kwi "puu -nu 'ka, 'ö 'wo go "sɛgɔ

'ö 'wo- Dhuusi -kë -a 'gü, 'ö yë 'dhɛ
bha 'wo- "yan dɔ 'gbaandhö, nü 'ö 'wo
yë bha- -bha. -Wa mɛ do -dhɛ Vidrinö
Valanngtɛn 'ka, 'yö 'wo- mɛ do -dhɛ
Ana ƐƐmanö. 'Mɛ 'dhɛ -nu 'ö -nu "saa'gü -dedewo 'ö "kwi -nu bha 'wo nu
yë bha- kë bha, wo -mü Maagödhitö
Boli 'ö 'kwa- 'tɔ kpɔ 'Wɔnsë bha waaToma Beaatö 'ö =ya gun =ya =gwëë Gbiaa "sɛ 'gü, 'a -nu 'ka. =Dhuusi "kwi
-nu bha, woo do 'waa mü 'ö 'wo yë 'ö
"dhϋ bha- -bha. Kwa -dega -a 'në =plɛ

'wo -kë 'sëëdhɛ -slëëta -mɛ -nu 'ka
kwa -de -wo 'gü, wɛng- -nu nü yë bha
'wo- kë -sü 'ka -dedewo. -Wa mɛ do
-dhɛ =Kesɩ Dhifɔngsi. Yö nü waaVidrinö 'wo- -bha "Gwɛɛtaa -wo 'gü.
'Yö 'wo- mɛ do -dhɛ Lo Zafe. Yö nü
waa- Ana ƐƐmanö 'wo- -bha Blowo
'gü 'pö. =Ya 'go 'sëëdhɛ bha- 'gü, -a
"wɛɛ 'gbɛ 'bha -nu -wo mü 'ö 'wo- bha. -Kwaa 'gü ma =dhɛ 'sëëdhɛ "pɛpɛ
bha -wo -kë "dhϋ kö kwaa- =Danwo
'ya 'dho kë- -ga -bhaa 'gü -pë 'ka.

Kwaa- "Kɔdivuaa -sɛ 'gü -wɔn

'Wɔn 'ö -gban 'wëë- 'ö sü 1992 -bha -a -slëë 'gü -wɔn -bha

'Wɔn bha -yö -sü -kwɛ 'ö
'kwa go- 'gü ya, -a -bha "su
"suɩsiö -naa 'ö 'wo- -dhɛ
"kwi -wo 'gü sɛtangblë, -a dhɛkpaɔyi -kaɔng do ö ga
"saɔdo -bha. Kwa wë ya kë
'yënng- -wo -zian 'ka, kwaamɛ tii "sɛgɔ -nu 'ö 'wo mɛ
=kwaa 'gü, 'ö "Kwi -wo 'dhö
pö- 'gü, 'wo -kë: Benɛ,
Ginee, 'Kɔdivuaa-, Mali,
Niziɛɛ, Senegalë waa- Togo
'ka -a -naa 'wëë- -kɔ 'ö 'wo-dhɛ BCEAO bha, 'yö -kë -a gɔ -mɛ -nu 'gü -së kö "wëë-

"dhɛ "pɛpɛ -nu bha, -wo
slëë- 'gü. "Tϋng -blɛɛsü 'ö
'wo kë- -ya kö 'wɔn bha -yö
kë- 'ka, -a "dhiϋ -yö kë -to kwɛ 'ö -ziö ya, -a -kan -ta
"su 'ö 'wo- -dhɛ "kwi -wo
'gü Desangblö, -a "dhiϋ 'to yi 'ka. =Dhɛ 'ö go 'mü, 'yö
'wo- =plɛ -naa –ya 'zü. -A zü
-yö kë -bho zanvie do 'ö -ziö
ya, -a -dhɛkpaɔyi -kaɔng do
ö ga "saaga -naa 'ka, 'yö"dhiϋ 'dhö to "su 'dhɛ 'ö dɔ"piϋ, 'ö -kë 'zëzë 'ka kwa wo 'gü bha, -a -bha
dhɛkpaɔyi -kaɔng =plɛ ö ga
"sɔɔdhu -naa 'ka. =Ya 'go yö
–zë –a ‘gü -wo -dho "tϋng yaaga -naa -ya "iin 'waa

woo- -ya -ee, yö -zë 'kwaa'wɔn dɔ. =Ya kë -ya -pë 'ka
'zü, kö -yö -dho kë- -së. -A gɛn -mü =dhɛ 'wɔn bha 'yii
kë kë 'mɛ -nu 'ö 'wo "pɛɛn
'dhɛ 'ö -gblü 'dhö- 'ka, -a nu dha -wɔn 'ka. Mɛ 'gbɛ
'wii kë - a 'wɔn ma
"vaandhö. =Ya 'go mü, -a slëë 'gü -dhɛ "wɛɛ 'bha 'yaa
gun- -nu "sɔɔ kö -wo 'dho
mü. -A -kë "dhϋ -sü bha'gü, mɛ 'bha -nu -naa 'wëëzii bha, -yö -tun =kö -a -nu
-gɔ. -Ya kë pë see- -sü 'ka.
'Yö -më 'ö -kë =zɔɔ 'yö
'wëë- -gɔmɛ -nu bha, 'wopö 'wëë- "dhɛ -nu bha -wo
slëë 'gü ?

-Wa -pö =dhɛ 'ö =yɔɔ mü kö
'wɔn yaa kë -mɛ -nu -wo "slë -ya
sië 'wëë- "dhɛ zii -nu bha- -nu
'gü. 'Bha -nu yö, -yö -kë ü 'gü
=dhɛ 'wëë- -dede 'dhö, "kɛɛ kö
'yaa- 'ka 'sa.
'Kwa- pö "dhϋ kö kwa- -pö
=dhɛ 'wëë- "dhɛ zii -nu 'ö -kë:
'wëë- këng do "dhɛ, këng =plɛ
"dhɛ, këng "sɔɔdhu "dhɛ, "gblü
do waa- "gblü =plɛ "dhɛ -nu 'ka
bha, -wo slëë -sü 'ka- 'gü. Këng
=plɛ, këng -yiisiö, "gblü do waa"gblü =plɛ "dhɛ -dee -nu nü 'ö
'wo "sɛ -bha 'dede ya- 'gü. =Ya
'go mü -kaɔng -yiisiö "tanmaga yö mü, këng do -bha -yö mü.

“Kpʋngtaadhɛ -wɔn
Sudan: Zuë" 'waannu -wɔn

Sudan -sɛ bha, kwaa mɛ tii "sɛ -nu
'ö 'wo "dhuϋ- =yën bha, -a do -mü. -A
yi =ya =gwëë, -wo 'gü ma dhe 'yaa
gun -a 'gü -mɛ -nu 'wo "dhuϋ- =yën, 'ö
'wo -kë mɔɔ- 'sëëbho -mɛ -nu 'ka waa'mɛ -nu 'ö 'wo- -gɔ "sia- =yën 'ö 'wo kë =dheglizë 'gü -mɛ -nu waa- =geebë

-dhɔkëmɛ -nu 'ka, -a -nu =zinng 'gü
dha "yi -kwɛ -kaɔng =plɛ "piϋ. -A -kë
"dhϋ -sü bha- 'gü, mɛ 'ö 'wo =mɔɔ
"midhiɔng -bha -a -nu -gɔ -yö kë -to
"dhinaa 'ö "dhϋ bha- 'gü. "Kɛɛ -Zlan
nuwɛɛ, "sɛgɔ "gblϋgblϋ
-nu 'ö 'wo
"kpʋngtaa -wa -nu =zinng 'gü -dhiang

zë -së 'ka, zuë" 'waannudhe =ya nu
Sudan -sɛ bha- 'gü =tɔn. -Ziaanwo
=bidhong do 'ö 'wɔn 'ö -gban 'ko -wo
'gü ma dhe -bha -a "yan -nu -wo bhɔ
'gü, -yö -ya -sü 'ka -kɔ "pɛɛn =plɛ bha a -nu -bha 'ka -së 'ka. Kö zuë" waannu
–wɔn
–dede -mü.

‘Wɔn ‘ö –gban troo –nu –bha mɛ wɔkɔ -nu ‘gü
2

"Nimlʋʋ 001 –'Zë Zë -Kwɛ 2005	
-Dhɛkpaɔyi =plɛ ya- "piϋ, =badhong ‘kpii- do –yö kë –zuö mɛ tii "sɛgɔ ‘ö ‘wo- -dhɛ Dhaflikö di Sidö, -a ‘gü. –A zuö –gɛn –mü
=dhɛ -wo kë "dhϋ kö =badhong –zuö -mɛ "gbɩɩ- ‘ö dho kë- mɛ tii ‘në ‘ka, kö –yö dɔ. ‘Mɛ ‘ö kë =slɔɔ -yö –go mɛ tii "sɛ ‘ö –kë
Kamödhunö ‘ka, -a ‘gü. –Wa –dhɛ Eto.

'Wɔn yaa -ziizë 'ö 'wo- -dhɛ sunami Zapɔnng "sɛ 'gü
Sunami bha, "sɛ -bha =zii 'ö wo -kɔɔyi
=wlöö, 'ö- "dhiϋ =wlüü 'ka, 'ö- dɔ 'ka
dhang- -bha, 'ö- kpökpö -nu -blü 'ka -dhɛ
=gblɛn =gblɛn –nu 'gü, "vanvandhö =dhɛ
mɛ mɛ "yan "pɛɛn do gɔ zë

Sunami –bha pë see- -kɔ ‘bha –nu
=nɛ

'ö mɛbhɩɩ- -nu 'waa "tϋng =slɔɔ -dhɛ
yö kö -wo =dua, 'ö mɛ zë, 'ö pë =see
'ka -dedewo -kɔ suu =gban -suu =gban
'gü, yö -mü. -A -ga, 'yö 'pë bha 'ö mɛ
80.000 zë ‘sɛgɔ ‘ö -kë Donesi ‘ka- ‘gü,
mɛ 5000 zë Tailangdë, ‘yö Ɛndö mɛ
9000, Siilanga mɛ 29000, Bɛnggladɛsü
mɛ 2, Buuma mɛ 90, Tanzani mɛ 10,
Kenia mɛ 1, Somali mɛ 2000, Maldivö
mɛ 73, Malɛzi mɛ 66. Mɛbhɩɩ- -nu 'ö
'wo ga, -wo -gun -ziisü. 'Mɛ 'ö 'wo- -nu
bun bho -gblüga 'glëng- -glëng do 'gü,
-wo -gun mɛ "gblü këng =plɛ waa- mɛ
"gblü -kaɔng =plɛ (220.000). -A -kë
"dhϋ -sü bha- ziaan--ta, 'në "midhiɔng
-nu -wo mü =dɛɛ 'ö- -nu dë 'yaa 'dhö,
'ö- -nu dhe 'yaa 'dhö, 'ö pë =bhee
'yaa- -nu -gɔ, 'ö 'kɔ 'yaa 'dhö kö -wo wɔ -a -nu 'gü. -A -wɔn 'gü, 'ö nu 'ö yö
'ka =dɛɛ -bha, "bin 'ma -dhɛ -yö =kpaɔ,
'mɛ 'ö -ziö këng -ta -wa -nu bun -bho dhɛkpaɔyi -bha. 'Wɔn -wëësü -dede mü. =Dhɛ 'ö -kë "dhϋ, kwaa- mɛ tii "sɛ
'dhö, =Mlɛɛkɛɛn "sɛ 'dhö, -Flanngsii
"sɛ 'ö dho 'ö -da 'ka -a "wɛɛ 'bha -nu bha, -wo kë -ta -a -nu -dhɛ -bhöpë -nu,
sɔ

ziaan-	-ta
-nu waa- pë "wɛɛ 'bha -nu 'ka,
"kɛɛ yöö =gban 'gü -kwa kwa
"tϋng kë -a -nu -wɔn 'gü kwa zuë"
"piϋ. -Kwa bhɛa" -Zlan -dhɛ kö -yö
dɔ- -nu -gban -gɔ. Mɛbhɩɩdhe -nu
kwa do.

Mɛ =slɔɔ -pë -nu –wɔn

Sadhɛpta
-Kɔ -loo 'ko -ta do 'bha 'ö 'wo- -dhɛ Sadhɛpta, -yö -ya sü 'ka. "Kwi saa- nü 'ö- -pëkë.
'Mɛ 'ö- -gɔmɛ 'ka, -wa -dhɛ Pasitëë Tobo Ke Bɛɛnaa. Yö -go Dannëng "sɛ 'gü. Saa- -blɛɛsü 'ö Saadhɛpta 'ö -pëkë,
-a -wɔn "dhia -yö 'ma -sü 'ka -dedewo -a 'dhɔ -mɛ -nu 'gü.
-Kɔloo 'ko -ta bha -yö -ya -mëwɔn 'gü ? -Yö -ya "dhϋ kö -yö
kë "flɛɛ fiëëdhe kë -sü 'ka mɛbhɩɩ- -nu -gɔ. -A -gɛn -mü

-Ka Tailangdö –dhɛ -ga	sunami	

=dhɛ 'mɛ 'ö yë 'yaa gun- -nu -gɔ, 'ö 'wo yë kë sië =dɛɛ saa- pëkë -dhɛ bha- 'gü, -wo -mɔɔ këng -bha. =Ya kë "dhϋ kö -a -nu
-bha "flɛɛ "bhϋ fiëë =ya kë. Kö -kɔ -loo 'ko -ta -wɔn bha 'wɔn tiaandhe -mü. -Yö -së kö kwa -yɛɛbhaa -dhɛ -nu 'gü, 'wɔn 'ö
kwa "piϋ 'kwa- kë =naɔ -yö 'gü -pë 'ka "kaflɩɩ waa- kakao ziaan
'gü, 'kwa kwa "tϋng kë -a kë -sü 'gü.

"Kaflɩɩ waa- =kakao
=Ya 'go mü, yi ka -zo -bö =dhɛ =kakao "kidhʋng do sɔng -yö 'wëë- -kaɔng "saɔplɛ -zü, 'yö "kaflɩɩ -bha 'dhö -kaɔng -yiisiö -zü.
-A sɔng 'dhɛ 'ö sü "kwi -a "su 'ö -kë zanngvie 'ka -a -bha 'ö yö 'ka 'maasü 'ö nu sië ya- -bha, 'yö bha.

'Wɔn 'ö –gban -potaasü –wɔn -bha.
Sida, mɛ "trɔyaabho -yua
-Kɔ -loo 'ko -ta do 'bha –yö -ya -sü
'ka kwaa- 'Kɔtö Divuaa -sɛ ya 'gü, 'ö
'wo- -dhɛ DHƐPMASI.
'Mɛ -nu 'ö 'wo -kë =dhɛ -wo 'wɔn taɔng -nu -yö mɛ -nu -bha -kɔ suu

=gban -suu =gban "yan -dɔ "kwi -wo
'gü , 'ö 'wo wo 'ko dɔ -tiaandhe 'ka,
nü 'ö 'wo -kɔloo 'ko -ta bha- -ya. Wa -kë "dhϋ kö -wo mɛ -zo =kpaɔ,
kö sida -yua, mɛ suu yën -yua bha,

'kwa kwa -de 'kun- -gɔ. -A -kë "dhϋ -sü
bha- 'gü, -kwɛ 'ö 'kwa go- -gü ya, 'yö mɛ kɔ "gblʋʋ -gasü 'ö -kë gizamɛ 'ka bha, 'wo-ya. Mɛ 'gbɛ -dede -wo kë -nu kö -wo
gizamɛ bha -a kë wo -de -wo 'gü. =Danwo
3

"Nimlʋʋ 001 –'Zë Zë -Kwɛ 2005	
pö -mɛ -nu, Mëng' -nu, Gloo- -nu,
=Betee -nu, "Bawlɛɛ -nu, -wo 'ö =mɔɔ
-wo -kaɔng do ö ga "saaga -bha
kwaa- "sɛ ya- 'gü, mɛ -nu -wo kë -go a 'gü. Kwaa- "yʋʋ -mü, kwa 'tɔ -yö kë
-wo mɛ -nu =zinng 'gü. Kwa kë
gɛnyën.
-A do 'ö dho 'to kwa "yaan 'zü, yö
-mü =dhɛ 'sida bha, -a 'sü -kɔ -yö

'gbɛ. -A -blɛɛsü -mü =dhɛ gɔɔn- "iin
dhebë, -a -bha -tosɛa -kë =nëng 'gü
-sü 'ö -zaadhö, 'ö- 'dhɛ 'ö -wɩ -kɔkɔ
'ö- sü, 'ö- 'dhɛ 'ö -wɩ "kϋngkϋng 'ösü =dhɛ 'gbɛn -yö 'wɔn -kë bha, -a
'ka. =Ya 'go mü, "bɔn zë -sü 'ö 'wo- kë -dhaa 'në, 'iin 'laamö doseng 'ka
mɛ =gban kwi -bha, "iin "yuamɛ -nu
zua -sü 'ö pë dosengseng 'ka bha, -a

'ka. =Ya kë "dhϋ kö -kwa kwa -de 'kun 'wɔn
suu -nu bha, -a -nu kë -sü -gɔ.
=Ya'go mü ka -bha 'ka, kwa -mɔɔ -bha
'kwa sida -dhɛ =dhɛ kwa -de -wo 'gü
kpɛɛngdhö ?

'Wɔn 'ö -gban troo 'në -nu -bha
Pë "bin =plɛ ya -a -nu -ga -së -dede 'ka. -Wo -bhɔ wo 'kwëë-, "kɛɛ -a do -zë 'ka -dhɛ "saaga -ya -bha. -A -nu =mɔɔ-.

'Nëglɔɔn 'në do 'bha bha 'yö -gban =gee -gɔ. -Kpo 'ö 'wowo "dhɛɛdhö, 'yö- pö yöö "yɛdhɛ kë "siëë- 'ka mɛ -nu "yan
"dhiϋ "dhɛɛdhö 'mü kö mɛ -nu -wa pö ö "gbɩɩ-. -Aga kö
=gee bha =ya ö -kɔ ziö- -bha -blɛɛ 'gü, kö -yaa gën "kan, -

"Yɩɩ -wɔn

yaa lɔɔ =ya ö -gɛn yö- -ta. "Kaa 'ö 'mɛ bha -a zü -bha, -yaa zü kë
tii 'ka =ni. -A "dhiϋ -zian nü 'ö yöö ö -kɔ kpa- -ta, "iin -a zü kpö
nü yöö -a -gblɛɛn 'kpɔ -ee ? =Gee =de 'pö yaa- "piϋ 'ö ö -gɛn
'go -blɛɛ bha- -ta...

"Gwϋng
Kwa- -pö kwa -de -wo 'gü =dhɛ:
« -Gɔ 'yaa- kë "wɛɛ -ya -kë bhɔ -bha
kë 'gü. »
'Wɔn "pɛpɛ 'ö kwaa- "kwi dhɛng -nu 'ö -da 'ka kwa -dega -bha

'në -nu -bha 'wo- kë sië bha, -yö -kë
"dhϋ kwa nü kwa -wɔn 'gü. -A -kë "dhϋ
-sü bha- 'gü, kö -kwa dɔ kwa -de -gban
-gɔ. -Kwa kwa faan dɔ kwaa- 'sëëdhɛ nu bha- -nu -wɔn -bha. « 'Wo ü

'Sëëdhɛ -dee -nu -wo kë -sü 'ka. -A -blɛɛsü bha -wa -dhɛ 'WAA 'WƆN YAA
"YƆƆBHO 'WƆN YAA 'KA. -Wa dë -mɛ -dhɛ =Kesɩ Mɔyan. 'Sëëdhɛ bha dhiang -wo -nu
'ö 'wo- -gü, -wo -tiantiandhe -dedewo. Mɛ faan dɔ -wo -nu, mɛ =klang- kë -wo -nu, gleng -da 'në -nu -bha -wo -nu =gban -wa 'gü. -Yö -ya -sü 'ka =Danwo 'gü,
"gwɛɛtaawo 'gü. -A -pë -yö -kë "kwi "sɛ 'ö -kë =Dhusi 'ka, -a 'gü. -A "dhiϋ 'to -dhɛ
bha, -wo -nu bha -wo slëë -sü 'ka- 'gü "kwi -wo 'gü. Pë "bin 'ö -ta yö nü ‘ö –ya ka
wëëdhö bha.
=Ya 'go mü 'sëëdhɛ do 'bha -yö -wo -sü 'ka blowo 'gü. -Wa -dhɛ -Zuu 'gü bhuö dhɛ bo -kɔ. 'Sëëdhɛ =bhlëësü -mü -dedewo. -Kɔ 'ö dho kë- -bha kö ü "yan -nu 'ö -zio
'wɔn 'gü -gblü -bha "tϋng ya- 'gü, ü -zo -yö -gban, ü zuë" -yö lɔɔ nü- -dhiang zë.
-A -to =taama -sü -mü =dhɛ kwaa- -kwɛ 'dhö, "su waa- -dhɛkpaɔyi 'dhö, -a -nu
dhong 'sëëdhɛ -së do =ya yö "kpɛnng. -A 'tɔ -mü Sɔ 'yuögü =dhong- 'sëëdhɛ.
'Sëëdhɛ "pɛpɛ -nu 'ö 'wo bha -ka -dho -kpan -a -nu -bha -blɛɛsü 'gü, "Biya, 'Silö. A "nimlʋʋ -mü 22-43-12-72 'ka.
=Ya 'go mü ka -mɔɔ -a -bha 'ö 'ka -kpan -a -nu -bha "Maadhö "Zɛ Emadhiɛɛdhö gɔ, =dheglizö UEESO 'gü mü.
-Ka -mɔɔ -a -bha 'ö 'ka -kpan -a -bha 'pö 'Dannëngdhö =Dheglizö UEESO 'gü mü,
4
'sëëdhɛ
"dhɔɔdɔmɛ Gɔngɔ Zan- "piϋ.

=taadhɛ =yɔɔ sië kö bhii =de 'pö ü ü
'gblëëdhɛ =yɔɔ sië. »

Pë -Wlangda -sü

"Nimlʋʋ 001 –'Zë Zë -Kwɛ 2005	
	

‘Ka ka bo ‘sëëdhɛ ya- -wo pö –sü ‘ka, ‘wɔn ‘bha =ya kë ka –gɔ kö ‘ka pö yi –dhɛ, -ka ‘sëëdhɛ kë kö ‘ka bɔ.
Yii- ‘drɛsü –mü 08 BP 857 Abidjan 08 ‘ka. Tel. 22.43.12.72.
‘Mɛ -nu ‘ö ‘wo ‘sëëdhɛ ‘ö ya- -kë, wo –mü =Sai Zoziasü , "Dhɔɔgbö Zafe, =Kesɩ Mɔyan Dhifɔngsü, Valangtɛn Vidrinö
waa- Edhɛna Pɛdhɛkwalösökaya –nu ‘ka.

‘Ka yën ‘sëëdhɛ =nɛ -a pö –sü –bha –ka ka –bha –zotadhe –nu nu yi –dhë.
Yi ‘yan -yö ka –bha ‘sëëdhɛ -nu -gɔ kö ‘ka- bɔ yi –dhë.
Mɛ -nu ‘wo ‘sëëdhɛ ‘ö =nɛ -a =bɛɛn –an ‘tɔ ‘wo =nɛ Zoziasü Saigbö, -Kese Mɔyan, Zafe ‘Dhɔɔgbö, Valangtɛn
Vidrinö.
Yi –bha ‘sëëdhɛ kë –dhɛ ‘nimlo ‘ö =nɛ : SIL 08 BP 857 Abidjan 08 Tel : 22 43 12 72

5

"Nimlʋʋ : 002 -Zakayabhɔ -kwɛ 2005 	"su –bha ‘sëëdhɛ -mü	

"Gwɛɛtaawo	

Dhiang -wo -tiaandhe
'WƆN -TAƆNG -MA 'GÜ 'SËËDHƐ
-Më 'ö -kë 'yö 'wɔn -taɔng -ma 'gü
'sëëdhɛ ya -yö kë kwa -de -wo -nu 'gü
? -Më 'ö -kë 'yö 'yaa 'to "kwi -wo
waa- -wo "wɛɛ -nu woo doseng
–bha? -Kwaa 'wɔn dɔ- 'ka =dhɛ "kwi
–wo waa- -wo "wɛɛ
-nu bha kë 'öwo =bhlëësü mɛ -nu "yan 'gü
"kpʋngtaa bha, -a -wɔn 'kun 'ö- -mɛ nu -wa wo "gbɩɩ-, 'ö 'wo =baa -a -nu
-bha, 'yö -kë. =Ya kë "dhϋ kö -yö -së
kö 'mɛ 'ö "dhϋ -yö ö -de gaa- pë 'kun
-së, kö -a =bhlëë -yö kë mɛ "wɛɛ -nu
"yan 'gü. 'Yaa yö -zë -a 'ka, -wo 'bha
'yaa =bhlëësü kö -yö ziö- 'ka -wo 'bha
-ta. -Wo =gban -yö doseng. -A -kë
"dhϋ -sü 'gü, kö- -dhɛ -ya -bha kö

'kwa kwa
-de -wo 'ö -kë =Dan -wo
'ka bha, 'kwa baa- -bha kö =bhlëë -yö
kë- -bha. -Kwaa 'wɔn dɔ- 'ka =dhɛ 'mɛ
'ö 'yaa ö -de -wo pö, 'ö mɛ "wɛɛ -nu
-wo nü 'ö- pö, kö -ya kë -wo 'dhɛ 'ö
bha, -a -bha =dhuëng 'ka, kö -ya kë
=dhɛng -mɛ 'ka. -A -wɔn 'gü, -kwa kwa
wë slëë kwa -de -wo "piϋ. -Kwa dɔ -a
-ya -dhɛ waa- pö -dhɛ 'ka. 'Pë 'ö -kë 'ö
'sëëdhɛ 'ö -kë
Pamɛbhamɛ 'sëëdhɛ 'ö ya, 'ö -kë 'yö
bha. -Yö kë -sü 'ka -wo =plɛ 'gü. "Maa
"sɛ, Gbiaan =gwinng- "sɛ waa- 'Siiplöö
"sɛ, -a -nu -bha -bɛn -yö -ya -sü 'ka
"Gwɛɛtaa -wo 'gü, 'yö -wo "pɛpɛ 'ö

'Dannëng "sɛ 'gü, -a -nu -bha 'dhö
Blowo 'gü.
-Kwaa 'gü ma -së 'ka =dhɛ 'sëëdhɛ
ya 'yii kë kë "dhϋ doseng kö 'kwa kwa
-dewo doseng nü- draan-. -Yö -kë 'pö
"dhϋ kö -yö kwa "yan "pʋ, -yö kwa "tʋ
"pʋ kö 'kwa 'wɔn -taɔng -nu ma, kö
'kwa 'dho kë- 'wɔn -nu 'ö 'wo kë sië
=dɛɛ "kpʋngtaa, -a 'gbɛ -dhɛ 'gü tii,
"kɛɛ kö 'kwa 'wɔn 'gbɛ ma.
'Mɛ 'dhɛ 'ö 'wɔn 'bha 'dhö- -gɔ kö ya pö yi -dhɛ 'ö -gban kwaa- =Dan wo "sɛ 'gü -wɔn -bha, yii- 'drɛɛsü =nɛ:
08 bp 857 Abidjan 08. Bureau Dan. –
piöga –ma "nimlʋʋ 22 43 12 72 ‘ka.

Kwaa- =danwo pö "sɛ 'gü -wɔn
‘Wɔn ‘ö -gban -kɔlookota ‘wo ya–nu -bha
-Kɔlookota –nu –wo –ya –gblü
–bha “tϋng ya- ‘gü “Dannëng “sɛ ‘gü,
–wa do –dhɛ Ebɛnezɛɛ. –A –bha yë –mü
‘mɛ -nu ‘ö- “sɩ ‘yaa- -nu –dhɛ -kɔ “pɛɛn
‘dhɛ bha- ‘ka, –a –nu –ta ‘kun –sü ‘ka, sɔ
‘gü –gblü –sü ‘ka –a –nu –ta. ‘Mɛ -nu ‘ö
‘wo –kë Ebɛnezɛɛ bha –a –gɔ “dhiϋ –mɛ
-nu “gblϋgblϋ –nu ‘ka, -wa mɛ do –dhɛ

Gea ‘Zɔɔziö, ‘yö ‘wo- -mɛ do –dhɛ
Gɔnpuu Elizö. =Ya ‘go Ebɛnezɛɛ
‘gü, -kɔlookota do ‘bha –yö mü ‘ö
‘wo- -dhɛ Siloe. Siloe –bha yë
–mü ‘në dhiëë’ –nu draan- -sü
–nu ‘ka sɔ -wɔ -sü –nu, -kɔ ‘ö ‘wo
‘në –nu- -tuö –nu wo- -bha, pë ta
–sü –nu, -kɔ ‘ö ‘wo- -kë ‘ka ‘ö ‘wo

–kë ‘kɔ dhee“ –tiaandhe ‘ka, -a –zɔn -sü
–nu ‘ka –a –nu –dhɛ.
=Ya kë “dhϋ kö ‘wɔn –së ‘dede nü ‘ö
–kɔlookota –nu bha ‘ö ‘wo- -bha bha.
Atanna -ya –nu gba faan ‘ka –dedewo
kö-nu
–kɔɔwɔn
–yö
dhi.

L’orthographe DAN

Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes qu' en français.
Attention:
1. c, h, j, qu et x n'existent pas en dan.
2. r ne se trouve jamais au début d'un mot.
Voici le reste de l' alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
=wee
sel
ɛ
"pɛ
déchirer
ɛɛ
=wɛɛ
moquerie
ɛn
-gɛn
pied
ɛɛn
=gblɛɛn
long
ë
pë
chose

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔɔ
ɔn
ɔɔn
ö
öö
u
un
uun

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
=wɔɔ
"yɔn
=yɔɔn
pö
töö
"su
bun
=yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
singe
huile
sang
dire
panier
lune
tombeau
asticot

ü
üü
ün
üün
ϋ
ϋϋ
ʋ
ʋʋ

'gü
"güü
=blün
glüün
"gϋ
"bhϋϋ
"tʋ
"tʋʋ

intérieur
amère
miette
rouler
brûler
tarir
oreille
sauce

-Wo 'dho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"
moyen + haut

"dhü
'kɔ
dë
=zɛ
-dhɔ
"klang'yënngsavon
=gööscorpion
kpuu'

arbre
maison
père
termite
amour
singe
soleil
iroko
souche

"Nimlʋʋ 002 –Zakayabhɔ -Kwɛ 2005	

'Wɔn 'ö -gban Diksiɔnngdhɛɛ 'sëëdhɛ -bha
'Sëëdhɛ, 'ö -wo kpö 'gbɛ, 'ö- 'dhɛ
"dhϋ -a 'klɔɔ- 'dodo dho kë- 'gü:
kwa -de -wo 'gü, "kwi -wo 'gü,
Dhuusi -wo 'gü, 'Glɛɛ- -wo 'gü,-a
wɔn -yö "sia-. -Wa -dhɛ "kwi -wo 'gü
diksiɔngdhɛɛ. M ɛ -nu –wa –yë
bha
'Sëëdhɛ 'ö "dhϋ bha, -a kë -sü zü
-yö -bho -kwɛ "gblü =plɛ waa- ö ga do
-naa 'ka. =Ya kë "dhϋ kö -a -kwɛ
yiisiö -naa nü 'ö ya. Kwaa- -dhɛng nu 'ö 'wo -kë "Kwi "puu -nu 'ka, 'ö 'wo
go "sɛgɔ 'ö 'wo- Dhuusi -kë -a 'gü, 'ö

yë 'dhɛ bha 'wo- "yan dɔ 'gbaandhö,
nü 'ö 'wo yë bha- -bha.
-Wa mɛ do
-dhɛ Vidrinö Valanngtɛn 'ka, 'yö 'womɛ do -dhɛ Ana ƐƐmanö. 'Mɛ 'dhɛ -nu
'ö -nu "saa- 'gü -dedewo 'ö "kwi -nu
bha 'wo nu yë bha- kë bha, wo -mü
Maagödhitö Boli 'ö 'kwa- 'tɔ kpɔ
'Wɔnsë bha waa- Toma Beaatö 'ö =ya
gun =ya =gwëë -Gbiaa "sɛ 'gü, 'a -nu
'ka. =Dhuusi "kwi -nu bha, woo do
'waa mü 'ö 'wo yë 'ö "dhϋ bhabha. Kwa -dega -a 'në =plɛ 'wo -kë
'sëëdhɛ -slëëta -mɛ -nu 'ka kwa -de -

wo 'gü, wɛng- -nu nü yë bha 'wo- kë sü 'ka
-dedewo. -Wa mɛ do -dhɛ
=Kesɩ Dhifɔngsi. Yö nü waa- Vidrinö
'wo-bha "Gwɛɛtaa -wo 'gü. 'Yö
'wo- mɛ do -dhɛ Lo Zafe. Yö nü waaAna ƐƐmanö 'wo- -bha Blowo 'gü 'pö.
=Ya 'go 'sëëdhɛ bha- 'gü, -a "wɛɛ 'gbɛ
'bha -nu -wo mü 'ö 'wo- -bha. -Kwaa
'gü ma =dhɛ 'sëëdhɛ "pɛpɛ bha -wo kë "dhϋ kö kwaa- =Danwo 'ya 'dho
kë- -ga -bhaa 'gü -pë 'ka.

Kwaa- "Kɔdivuaa -sɛ 'gü -wɔn
-Tosɛa ‘ö ‘yaa kë ‘ö wo sië –tapuu ‘ka
Kwaa- “Kɔdivuaa –sɛ ya
‘wɔn ‘ö bo –a =slɔɔ -sü ‘ka,
-tosɛa -kë –a ‘gü –sü =ya kë
“suϋ –sü –dedewo. –A –
gɛn ‘bha –nu –ga ‘ö yö:
-dhɛkpaɔyi =plɛ ya- “piϋ,
‘Biya –dhɛ -gɔ “siaa- =yën
–zian ‘ka, =zang –nu –wo
kë =kwan –mɛ =plɛ -zë
–kpinngga ‘kpii- ‘ö ‘wodhɛ Nagi Abrogwa, -a –ta. –
Wo –kan –a –nu ‘gü kö
–wo =kwaan sië Modhitani
mi do –bha “dhɔɔkɔ ‘gü, kö
buu –ya –nu –gɔ. ‘Ö gun kë
sië “dhϋ “tϋng ‘ö- ‘gü bha,
kö –dhɛ “wɛɛ ‘bha ‘gü ‘zü
kö ‘wɔn yaakëmɛ -nu =wa
gɔ do “dhiϋ ‘gbaannu, kö
=wa buu dɔ -a ‘gü –mɛ -nu
–bha. De ‘ö- -kɔ ‘ö =mɔɔ ‘ko
–zë ‘mɛ ‘ö buu ‘dhö- -gɔ, -a
‘ka –sü –bha ? –A –kë “dhϋ
–sü bha- ‘gü, ‘mɛ -nu ‘ö ‘wo
gun gɔ ‘gü bha, -wo kë –a
–nu –kpoo “pɛɛpɛdhö ‘ö

‘wo- -naa pë =gban sü ‘ö
–da ‘ka –a –naa gɔ -bha.
“Tϋng ‘ö ‘kwa “wɩ sië- ‘ka
‘zü bha kö “Lʋgwaadhö,
-gblü
–ko
–yö
mü.
Mɛbhɩɩdhe ‘ö ga –yö
–
gun –ziisü. –A ‘dhɛ bha –a
ziaan ‘gü ‘zü, ‘pödhɛ ‘bha ‘ö
‘wo- Fanngolo –dhɛ ‘kë
–Dukwitaa (Duekoué) “pɛɛn
‘ka kö ‘ko –ya –da ‘pëëmɛ
-nu waa- -dhɛng –nu =zinng
‘gü. –Aga, ‘yö ‘wɔn
yaakëmɛ -nu ‘wo “siϋ –da
‘pö- bha- ‘ka, ‘yö –gϋ
“pɛɛpɛdhö ‘ö- -dhɛ ‘dhö
–wɔ =dhɛ “siϋ yaantadhɛ
‘dhö. =Ya ‘go mü ‘zü, kwaa“Kɔdivuaa –dhɛ -gɔ “dhuϋ=yën –zian ‘ka, Bɔngdugu
“sɛ ‘gü, ‘kwi –pö ‘në ‘bha ‘ö
‘wo- -dhɛ Nasian -a ‘gü,
“Kumana ‘sɛɛnnë ‘ö gun
–ya –sü ‘ka- -gɔ “dhiϋ, =ya
gun =ya ‘dho ‘wɔn yaa
këmɛ -nu ‘ko –sɔn. “Su

–kaɔng =plɛ ö ga “saɔdo
(26) nü ‘ö kë- -kë, ‘yö gun
–naa nu- ‘ö “gblʋʋ ‘gü. –A
nu –gɛn –mü =dhɛ “sɛ bha,
-a ‘gü ‘në –nu ‘wo –kë mɛ
-tiaandhe –nu ‘ka, nü ‘wo
dho ‘ö ‘wo yö- -bha, ‘wo
=bhɛa –a –dhɛ, ‘ö ‘wo“plünng bho –a –dhɛ =dhɛ
=ya nu, wo –dho wo “tϋng
kë- ‘gü. Wo –dho dɔ- -a
–gban –gɔ kö ‘wɔn “wɛɛ
‘bha ‘ya ‘dho- “dhiϋ =slɔɔ
‘zü.
-Dhɛ “wɛɛ ‘dhɛ ‘ö –kë
Divo –dhɛ ‘ka, ‘wɔn yaakë
–mɛ -nu ‘ö ‘wo –kë –yö mɛ
-nu -gɔ ziaan- –mɛ -nu ‘ka,
-a –nu –wɔn “siϋ =ya gun
=ya ziö –kɔ “pɛɛn ‘dhɛ bha‘ka. “Kɛɛ -Zlan nuwɛɛ, -waa
mɛ ‘bha –nu ‘kun ‘wɛɛgü
–wo –kaso ‘gü –dede ya‘gü.
-Dhɛkpaɔyi =plɛ ‘ö ya“piϋ ‘zü, =minitrë zii do

‘bha ‘ö ‘wo- -dhɛ Liabi ‘Dua- ‘ö
gun ‘wɔn “pɛpɛ ‘ö –kë naɔ ma –
sü –nu, naɔ -yö mɛ -bha –sü –nu
‘ka, ‘ö “kwi –nu ‘wo woo pë –dhɛ
kɔnminikasiɔn bha, -a =minitrë ‘ö
bha, =kwanmɛ -nu –wo kë –da –
a –ta –a –gɔ ‘kɔɔdhö ‘Biya,
“Kwanngdhɛ ‘ö ‘wo- -dhɛ
“Annggle bha- ‘gü. Atanna
nuwɛɛ, ‘wii kë- zë.
‘Wɔn “pɛpɛ bha –ya –zɔn
=dhɛ dha –ya ban kö pë yaa –ya
–da “yi ‘ka. =Ya kë “dhϋ kö kwa- pö =dhɛ -gblü –ya –da, “dhinaa –
ya –da kö ‘wɔnyaakëmɛ -nu =wa
kë ‘gbɛ.
=Ya ‘go yö –zë –a ‘gü, ‘wɔn
‘dhɛ ‘ö dho ‘to- kwa “tʋʋdhö yö
–mü =dhɛ -yö –së kö ‘kwa- kë
=dhɛ Nasian –mɛ -nu ‘dhö, ‘kwa
‘dho kwa ‘ko –dhɛ, kö pë yaa
këmɛ -nu bha, ‘wa ‘dho ziaan
=slɔɔ- kö -wo –da kwa =zinng ‘gü.

“Kpʋngtaadhɛ -wɔn
‘Wɔn ‘ö –gban dhebë –nu –wɔn –bha
“Kwi –a “su ‘ö –kë ‘maasü ‘ka, ‘ö
‘kwa- -dhɛ -zaka -ya bhɔ bha, -a
–dhɛkpaɔyi –blɛɛsü ‘ö –kwɛ -dee ya‘gü bha, ‘yö dhebë –nu ‘ö ‘wo –kë
2

=minitrë –nu ‘ka “sɛgɔ =gban “pɛpɛ
‘gü “kpʋngtaa ‘ö –da ‘ka “sɛgɔ “dhiϋ
–mɛ -nu ‘ö ‘wo –kë plezidang –nu ‘ka,
-a –naa dhebë –nu –bha, -wo kë –loo

wo ‘ko –ta =mlɛɛkɛɛn “sɛ ‘gü. –A –nu
–bha –kpan ‘kwëë- -kɔ suu ‘ö “dhϋ
bha, ‘wo –ya –a kë –sü –bha –a dha
“yi –kwɛ -kaɔng –yiisiö ö ga “suɩsiö –

"Nimlʋʋ 002 –Zakayabhɔ -Kwɛ 2005	
naa –bha nü ‘ö bha. –A –nu –bha –
kpan ‘kwëë- -sü bha, -a –gɛn
–mü
=dhɛ -wa –kë “dhϋ kö –kɔ ‘ö gɔɔnwaa- dhebë ‘wo dho –a kë ‘ka kö –wo
kë do, yë ‘ö gɔɔn- -yaa kë ‘wo dho
=mɔɔ- -bha ‘wo -kë ‘pö, ‘wɔn ‘ö gɔɔndho kë- ‘ö dhebë =de ‘pö dho =mɔɔ-bha, kö ‘wo wo –zo ‘gɔn –a
–nu
–wɔn –ta; kë “dhϋ kö dhebë
–duɛɛ waa- gɔɔn- -duɛɛ -wo =mɔɔ wo
“kwëë ‘wɔn ‘gbɛ ‘gü, kö- -nu kë –yë
‘ya ‘dho kë- doseng pë –kpa –sü ‘ka.

‘Wɔn ‘ö –gban troo –nu –bha
–A –kë “dhϋ –sü bha- ‘gü, dhebë
=bhlëësü, =bhlëësü “pɛpɛ ‘ö ‘wo bha,
-a –nu –wo –yö kë –kë –a ‘gü do ‘ö
‘wo- pö =dhɛ -naa =gblɛɛn kë ‘ö- wo
dhe waa- gɔɔn- -nu =zinng ‘gü bha,

‘yaa kë “dhϋ “sɛ ‘yaa “gla. “Sɛ ’dho nü
‘ö wo =taama. Yö nü- -wɔn ’gü ’yö ’wo
pö =dhɛ ’wo –a “slë –dede mɔɔ- -bha
kö waa- gɔɔn- ’wo =mɔɔ wo “kwëë. Yë
’ö gɔɔn- ’ö– -kë ’ö –kë “sɛ “gla –yë
–zë –a ’ka, -a –dhɛ -ya –bha kö woo=de ’pö –wa nu- -nu –dhɛ kö –wa kë.
Kö
–yö kë “dhϋ, “flɛɛ fiëë –yö
–dho kë-. Mɛ kë “yɔɔ -wɔn –ga –bhaa
’gü –sü, “gbɩɩ- -ta –wɔ dhebë –ta –
sü, -zuaazë –sü ’ö =ya nu “yua yaa ’ö-yaan ’sü –dhɛ ’yaa “gbɩɩ-, -a ’ka “tϋng
ya ’gü bha,
-a fiëë –yö
mɛ wɔkɔ -nu ‘gü
–dho kë-.
Dhe –bɔn kë –sü, -kë ’wɔn ’gbɛ -dhɛ
’gü –sü ’ö tii, ’sëëdhɛ -wɔn “gblʋʋ
“piϋ bha, –a –nu =gban “pɛpɛ fiëë –yö
–dho kë-; =naɔɔ =slɔɔ -sü, “sɛ “gla –
sü, mɛbɩɩdhe “gla –sü –nu =gban –wo

–dho kë-tiaandhe, ’ö –
tosɛa kë –sü din ’dhö –dhi. ’Ö “sɛ yö ’waannu, ’ö –kë ’flëë- ’gü dhe ’ö
–kë –dhɛ =gban ’gü.
-Yakwëë- ’kpii- ’ö kë –kë “dhϋ
=mlɛɛkɛɛn “sɛ ’gü bha, =minitrë ’ö –
kë dhebë ’ka kwaa- ’Kɔdivuaa –sɛ ya
’gü ’ö ’wo- -dhɛ Zanö Pömɔ, ’ö yö nü
’kɔdhi ’gü –wɔn –nu, dhebë –nu
–wɔn, ’në –nu –wɔn –nu ‚’wo –gban
–a –bha bha, -yö –gun –a –ta, waa- ö
–dɔ -bha –nu ’ö ’wo –kë dhebë –nu
’ka, -a –nu =gban –wo kë –dho.
’Kwa- pö “dhϋ kö kwa- -pö =dhɛ -a
–dhɛ -ya –bha kö kwaa- ’në dhebë
–nu, kwa dheebhang dhebë –nu,
kwaa- dhebë –nu, –a –nu –dhɔ -yö
kwa kë kö ’kwa- -nu –wɔn ’kun “gbɩɩ-,
’kwa dɔ -a –nu –gban –gɔ yi =gban
“pɛpɛ ’ka kwaa- -tosɛa ’gü.

Mɛ tii “sinima –wɔn
Mɛ tii ‘‘sɛ ‘ö –kë Buukina
Faso ‘ka bha, yö nü ‘ö –ya
kë =sië =sië ‘yö kwaa- mɛ tii
"sɛ -nu –to "dhϋ –sü =gban
‘gü, ‘yö "sinima –troo ‘kpii=ya kë –a –bha. –Wa troo
bha- –dhɛ FESPACO. =Ya kë
"dhϋ mɛ -nu –wo –go "sɛ
suu =gban ‘gü ‘ö ‘wo nu- -ta.
Troo bha –a kë –kɔ
-kaɔngdo ö ga "siϋ (19) –naa
–yö –bo –dhɛkpaɔyi =plɛ ya-

" piϋ Buudina –dhɛ bha, -a
‘pö- ‘kpii- ‘ö –kë Wagadugu
‘ka bha- ‘gü. =Ya kë "dhϋ
troo bha- ta, ‘yö mɛ "pɛpɛ ‘ö
‘wo ‘wɔn ‘dhɛ ‘ö –gban
"sinima –wɔn –bha ‘ö ’wo"yan dɔ =wa wo kë –yë –nu
bha –a –nu –zɔn, ‘yö ‘mɛ
‘dhɛ ‘ö –a –kë –së, mɛ =gban
-waa dɔ. –A –kë "dhϋ –sü
bha- ‘gü, mɛ kaɔngdo ö ga
"suɩsiö –wo kë gɛnyɛn, -wo

kë- -kë –së. –A –nu =gban
nuwɛɛ -bho ‘ka –pë kö –a –
nu faan –yö dɔ bha, -a =gban
–loo ‘ko –ta –sü –yö –gun
"miliɔn 38.500.000 f. =Dhɛ
‘ö go –a –nu ‘gü, mɛ 30
"wɛɛ ‘bha –wo –dɔ -a –nu
" piϋ. Kwaa- " yʋʋ -mü, mɛ yö kë –go kwaa- " Kɔdivuaa
–sɛ ya- ‘gü ‘ö gɛnyɛn. Troo
‘kpii- bha, -a –wɔn ‘ö gun
"sɛgɔ -nu ‘ö- -nu =kwɛɛ-

‘gbaandhö,
-wo –gun
"saaga. Wo –mü : Buukina,
Mali,
Niziɛɛ,
Benɛ,
"Kɔdivuaa,
Gine
Biso,
Sernegalö, Togo, -a –nu ‘ka.
Troo ‘kpii- bha –a –ya –gɛn
–mü =dhɛ -yö –kë "dhϋ kö
"sinima –wɔn ‘ö kwaa- mɛ tii
–sɛgɔ -nu ‘gü bha, -yö kë
=bhlëësü " kpʋngtaa –dhɛ
-to “dhϋ –sü ‘gü –mɛ -nu
=gban "yan ‘gü.

ga ‘gü, -a ‘dhɛ ‘ö to –a
=gban –ya =nëng nü- ‘ka,
‘ö- “yi ‘dhö- ‘gü ’ö “nɛɛnɛɛ
‘ka. –A –dhɔ -yö “kwi –nu –
kë
–dedewo –a –nu –gɔ
“sɛ ‘gü. –Wo –dho ‘ka –a –
nu –gɔ “sɛ waa- kwaa- mɛ tii
“sɛ -kpɛa –nu ‘gü ‘ö ‘wo- -nu
“dhɔɔ dɔ.
Kwa –mɔɔ -a –bha ‘ö
‘kwa
pö
=dhɛ
“yϋ
“Yʋngbhɔklɔɔ “pɛɛn
‘kö
Kakao –saan ‘yaa mü, ‘yö
‘wo wo wë =slë ‘zü pë “wɛɛ
‘bha “piϋ –ee ? –A kë ‘ö ‘wowo “dhϋ bha, -wa –zɔn kwa

–dhɛ =dhɛ =ya kë döng ‘ka,
kö –a –dhiö –sü ‘ö ‘gbɛ ‘yö
–së. =Ya kë “dhϋ ‘yö –a ‘bha
‘yii- ‘kun ‘yö –a ‘bha ‘dhökun. “Tϋng ‘ö ‘kwa dɔ -a ‘ka
ya, mɛ bhɩɩdhe –gɔwɔn –ya
kë ‘gbɛ. Kö ‘kii ü “tϋng ‘to pë
doseng ta –sü ‘gü, kö – a
sɔng –yö –pö, kö ‘bha ‘to.
=Ya kë “dhϋ kö ‘kwa ‘dho
kwa “tϋng kë- pë doseng
–yë kë –sü ‘gü. Yë ‘gbɛ kë
–sü bha nü mɛ gba ‘wëë‘gbɛ ‘ka, ‘yö saan” fiëë –yö
–kë.

Mɛ =slɔɔ -pë -nu –wɔn
Tapë –dee ‘ö =ya nu
‘Wɔn –së ‘ö ya –yö –kë
“dhϋ
“Yʋngbhɔklɔɔ
(Dimbokro) –kwɛ -dee ‘ö ya‘gü, “kwi –a “su ‘ö –kë
‘maasü ‘ka, ‘ö ‘kwa –zaka
–ya bhɔ -a –kë bha, -a
–dhɛkpaɔyi “sɔɔdhu –naa
‘ka. Tapë –dee ‘bha ‘ö =ya
nu -wa -dhɛ kazu. -Yö -bhɔ
“gwɛɛ -bha. Tapë ‘ö “dhϋ
bha waa- bho, -a ga ‘ö bha
‘wo- =slë ‘gü pë “gla
=mangzii suu ‘kpii- ‘ö- ‘gü,
‘wo- -dhɛ “kwi –wo ‘gü
Uzinö, ‘ö dho kë- mɛ këng
–yiisiö yë kë –dhɛ ‘ka, waa-

-dhɛ dɔ “Yʋngbhɔklɔɔ -dhɛ
bha- ‘gü. Kwaa- =minitrë
Ausu ‘ö pë “pɛpɛ ‘ö ‘wo
=mɔɔ -zë wo- -bha ‘ö ‘wo-gla =mangzii –nu ‘gü, -a
–nu –wɔn ‘ö –gban –a –bha,
yö nü ‘ö kë dho –dhɛ bha“dhiϋ
“pʋ‘maasü
–dhɛkpaɔyi “sɔɔdhu ‘ö gun
bha- ‘ka. Tapë ‘ö “dhϋ bha,
-a
‘tɔngdhö
“gblϋ
“sɔɔdhu(5000) woo- slëë ‘gü
“Yʋngbhɔklɔɔ –dhɛ bha ‘gü. Kwaa ‘wɔn dɔ =dhɛ -wa
–dhɛ “kwi –wo ‘gü anakadë.
Anakadë ‘ö bha =ya ‘go –a

'Wɔn 'ö –gban -potaasü –wɔn -bha.

3

"Nimlʋʋ 002 –Zakayabhɔ -Kwɛ 2005	

‘Wɔn ‘ö –gban polio -bha
“Su ‘ö ‘kwa –dhɛ ‘zëzë, ‘ö “kwi ‘dhö-dhɛ Fevrie bha, -a –dhɛkpaɔyi 25 bha
‘yö ‘në ‘sɛɛnnë –nu zua –sü ‘ö “yua
‘wo- -dhɛ “kwi –wo ‘gü polio bha –a
zü –yö bho- ‘ka. -A ‘dhɛ ‘ö –kwɛ ya ‘ka
–a zü –yö –bho “Daloa “sɛ ‘ö ‘wo- dhɛ ‘zü =zloo –pö “sɛ ‘gü bha, nü- ‘gü.
=Minitrë ‘ö –kë kwa –dega –a ‘në ‘ka,
‘wo- -dhɛ Lübɛɛ Mabri Tuakösë, ‘ö go
“Danneëng “sɛ ‘gü , ‘ö ‘wɔn ‘ö –gban
–potaasü –wɔn –bha ‘ö –gban-a –bha
bha, -yö –gun mü. ’Wɔn bha kwaa“Kɔdivuaa –sɛ “dhiϋ -ziö wo –mɛ -nu –
wa –pö =dhɛ ‘mɛ ‘ö “dhϋ dodo ‘ka
kwa ‘gü, –yö ö ‘gü dɔ “gbɩɩ- kö –kwɛ
“saɔdhu, -kwɛ -kaɔng do “piϋ kö “yua

‘ö –kë polio –yua ‘ka, ‘ö ‘në –nu –sɛɛ
-siö bha, ‘ya ‘dho ‘në ‘bha =slɔɔ ‘zü.
–A –wɔn ‘gü, kwaa- “sɛ “dhiϋ –ziö
wo –mɛ -nu bha, -wo kwaa- ‘në –nu
‘ö –nu –kwɛ ‘ö dho ‘ö yö “saɔdhu
bha, -a –nu zua –sü –bha. “Yua bha-wɔn ‘gü ‘zü, -kɔlookota “gblϋgblϋ
‘bha –nu ‘ö ‘wo “kpϋngtaa, ‘ö ‘wɔn
‘ö –gban potaasü –bha ’ö- do –yö ö
“tϋng –kë –a ‘gü, ‘ö ‘wo –a –dhɛ
OMS, ‘ö- do ‘bha ‘wo- -dhɛ UNICEF
‘ö ö “tϋng –kë ‘në ‘sɛɛnnë –nu –wɔn
‘gü, -wo wo –de nu –sü ‘ka ‘ko –zë
“yua bha- ‘ka –sü –dhɛ. –A –wɔn ‘gü,
-wo ‘mɛ -nu ‘ö ‘wo dho yë bha- kë-a –nu –kɔ =wlöö kwa –gɔ “sɛ ya ‘gü-a mɛ “gblü –kaɔng

–yaaga (30.000) –nu ‘sü –sü ‘ka. Kwaaplezidang Gbagbo Lorang –yö “miliɔng këng
–yaaga nu –sü ‘ka kö ‘në –nu ”dhɛ -yö kë‘ka.
‘Wɔn bha ‘yö -dhi Lübɛɛ Mabri Tuakösë –
dhɛ - dedewo ‘yö- nuwɛɛ bho. =Ya ‘go mü
‘zü, “Kɔdivuaa –sɛ -to “dhϋ –sü –bha “kɩsʋ
bha, ‘wëë- ‘ö –ziö midhiaa do –ta –yö ‘sü
–sü ‘ka- ‘gü ‘ö nu
–sü ‘ka =dhɔtrɔɔ -nu
bha –a –nu –dhɛ kö –wo kwaa- -në
–
nu “dhɛ kë- ‘gü, kö “yua bha –yö ‘go kwaa“sɛ ‘gü. =Ya ‘go mü ‘zü “sɛgɔ “wɛɛ ‘bha -nu
–wo kë miliaa do –nu kë “dhϋ kö yë bha –
yö kë –dhɛ =gban “pɛpɛ ‘gü “Kɔdivuaa -ya
yö ‘ka ‘ko “dhiϋ.
=Ya kë “dhϋ kö ‘wɔn –së –dede bha.

'Wɔn 'ö -gban troo 'në -nu -bha

Pë "bin =plɛ ya -a -nu -ga -së -dede 'ka. -Wo -bhɔ wo 'kwëë-, "kɛɛ -a do -zë 'ka -dhɛ "saaga -ya -bha. -A -nu =mɔɔ-.

"Yɩɩ -wɔn
'Nëglɔɔn 'në do 'bha bha 'yö -gban =gee -gɔ. -Kpo 'ö 'wowo "dhɛɛdhö, 'yö- pö yöö "yɛdhɛ kë "siëë- 'ka mɛ -nu "yan
"dhiϋ "dhɛɛdhö 'mü kö mɛ -nu -wa pö ö "gbɩɩ-. -Aga kö
=gee bha =ya ö -kɔ ziö- -bha -blɛɛ 'gü, kö -yaa gën "kan, -

"Gwϋng
Kwa- -pö kwa -de -wo 'gü =dhɛ:
« -Slëslë nü ‘ö =gwan -kan. »

yaa lɔɔ =ya ö -gɛn yö- -ta. "Kaa 'ö 'mɛ bha -a zü -bha, -yaa zü kë
tii 'ka =ni. -A "dhiϋ -zian nü 'ö yöö ö -kɔ kpa- -ta, "iin -a zü kpö
nü yöö -a -gblɛɛn 'kpɔ -ee ? =Gee =de 'pö yaa- "piϋ 'ö ö -gɛn
'go -blɛɛ bha- -ta...

‘Kwa- pö “dhϋ kö kwa –pö =dhɛ bhi
‘ö ‘ü -kwaa ‘sëëdhɛ ‘ö ya ‘ü ü –de nu
–sü ‘ka –a –wo pö –sü –dhɛ –dedewo

Pë -Wlangda -sü

o kë -sü 'ka. -A -blɛɛsü bha -wa -dhɛ 'WAA 'WƆN YAA "YƆƆBHO 'WƆN YAA 'KA.
Mɔyan. 'Sëëdhɛ bha dhiang -wo -nu 'ö 'wo- -gü, -wo -tiantiandhe -dedewo. Mɛ
ang- kë -wo -nu, -gleng -da 'në -nu -bha -wo -nu =gban -wa 'gü. -Yö -ya -sü 'ka
wo 'gü. -A -pë -yö -kë "kwi "sɛ 'ö -kë =Dhusi 'ka, -a 'gü. -A "dhiϋ 'to -dhɛ bha, 'ka- 'gü "kwi -wo 'gü. Pë "bin 'ö -ta yö nü ‘ö –ya ka wëëdhö bha.
do 'bha -yö -wo -sü 'ka blowo 'gü. -Wa -dhɛ -Zuu 'gü bhuö -dhɛ bo -kɔ. 'Sëëdhɛ
-Kɔ 'ö dho kë- -bha kö ü "yan -nu 'ö -zio 'wɔn 'gü -gblü -bha "tϋng ya- 'gü, ü lɔɔ nü- -dhiang zë.
mü =dhɛ kwaa- -kwɛ 'dhö, "su waa- -dhɛkpaɔyi 'dhö, -a -nu dhong 'sëëdhɛ -së
4
ɔ -mü Sɔ 'yuögü =dhong- 'sëëdhɛ.
'wo bha -ka -dho -kpan -a -nu -bha -blɛɛsü 'gü, "Biya, 'Silö. -A "nimlʋʋ -mü 22-

bha, -a ‘kun “gbɩɩ-, ü ‘gü ‘ya ‘do ga-.
‘Dho- ‘ka “lɛɛdhö “lɛɛdhö, ü –dho –a
dɔ- yi do ‘ka.

"Nimlʋʋ 002 –Zakayabhɔ -Kwɛ 2005	
	

‘Ka ka bo ‘sëëdhɛ ya- -wo pö –sü ‘ka, ‘wɔn ‘bha =ya kë ka –gɔ kö ‘ka pö yi –dhɛ, -ka ‘sëëdhɛ kë kö ‘ka bɔ.
Yii- ‘drɛsü –mü 08 BP 857 Abidjan 08 ‘ka. Tel. 22.43.12.72.
‘Mɛ -nu ‘ö ‘wo ‘sëëdhɛ ‘ö ya- -kë, wo –mü =Sai Zoziasü , "Dhɔɔgbö Zafe, =Kesɩ Mɔyan Dhifɔngsü, Valangtɛn Vidrinö
waa- Edhɛna Pɛdhɛkwalösökaya ‘ö- -nu =gban =plɛ ‘wo go Dhusi ‘ö –da “Anɛsü ‘ö go ‘Suisü , -a –nu ‘ka.

‘Ka yën ‘sëëdhɛ =nɛ -a pö –sü –bha –ka ka –bha –zotadhe –nu nu yi –dhë.
Yi ‘yan -yö ka –bha ‘sëëdhɛ -nu -gɔ kö ‘ka- bɔ yi –dhë.
Mɛ -nu ‘wo ‘sëëdhɛ ‘ö =nɛ -a =bɛɛn –an ‘tɔ ‘wo =nɛ Zoziasü Saigbö, -Kese Mɔyan, Zafe ‘Dhɔɔgbö, Valangtɛn
Vidrinö.
Yi –bha ‘sëëdhɛ kë –dhɛ ‘nimlo ‘ö =nɛ : SIL 08 BP 857 Abidjan 08 Tel : 22 43 12 72

5

"Nimlʋʋ : 003 =Zaɔ’ bho =glööbɔ -kwɛ 2005 	"su –bha ‘sëëdhɛ -mü	

Dhiang -wo -tiaandhe

WƆN -TAƆNG -MA 'GÜ 'SËËDHƐ

’Sëëdhɛ ya -yë -kë -mëwɔn ’gü ?

-Më 'ö -kë 'yö bhii ü -de -wo pö ? Sëëdhɛ ’ö ya -yö -kë ü -de -wo ’gü -mëwɔn
’gü, ’yö ’yii kë “Kwi -wo, “Dhima -wo, ’Glɛɛ- -wo -nu ’gü ?
-Ya ’ö- wo kwa -wo ’gü bha, -yö -kë ’’dhϋ kö -ya -zɔn kwa -dhɛ -blɛɛsü ’gü =dhɛ
kwa -dega -wo ’ö -kë =Danwo ’ka bha -yö =bhlëë -sü ’pö. -Wo -nu ’ö -Zlan -ya
-nu -da bha, -a “wɛɛ ’bha ’yaa =bhlëë -sü kö -yö ziö- ’ka- ’bha -ta. ’Pë ’ö -a -dhɛ
’dhö- -bha kö ’kwa- kë, yö -mü =dhɛ kö ’mɛ ’ö “dhϋ -yö =bhlëë -ya ö -de -wo
-bha kö -yö kë -tiaandhe -wo “wɛɛ pö -mɛ -nu "yan 'gü "kpʋngtaa. Yö =nëwɔn ’gü, =ya kë =dhɛ ’bhaa dɔ ü -de -wo -wo pö -dhɛ ’ka, kö -a -dhɛ -ya -bha kö
’ö sü =dɛɛ -bha, ’ü -ya -a draan- -sü -bha.
-A =plɛ -naa -mü =dhɛ -yö -ya kwa -de -wo ’gü “dhϋ kö ’wɔn -nu ’ö ’wo -kë
kwaa- =Danwo pö “pɛɛn -ta, ’wɔn -nu ’ö ’wo -kë kwaa- ’Kɔdivua -sɛ ’gü, ’wɔn nu ’ö ’wo -kö “kpʋngtaa kö ’kwa ’dho kë- -a -nu =gban -wɔn ’gü tii, “kɛɛ kö ’kwa
-a ’bha -nu ma.
=Ya ‘go mü, -a -dhɛ -ya -bha kö bhi ‘ö ‘ü ‘sëëdhɛ ya -a -wo pö sië bha, ’ü kë
=dhɛ mɛ ‘bha ‘ö ‘wo Samadhi mi -kë -a ‘dhö. ‘Mɛ bha ’yö -kpan mɛ do -bha ziaan
-ta kö ’wɔn yaa kë -mɛ -nu -waa -gi, ’yö dho- ’ka ’yö ’wo- “dhɛ -kë, ’yö -kë

"Gwɛɛtaawo	

“klϋϋklϋ. =Ya kë =dhɛ Samadhi mi ’kö
bha ’yii kë nu ’nu ’mɛ bha- -dhɛ,
-mëwɔn ’ö gun yöö- “dhiϋ =slɔɔ ? ’Mɛ ’ö
’wo- -gi bha -yö -mɔɔ -bha ’nu ’ö ga.
’Kwa- pö “dhϋ kö kwa- -pö =dhɛ kö ’bhii
kë dɔ ü -de -wo -gɔ “gbɩɩ- kö- =bhlëë -yö
kë- -bha, “tϋng ’bha -yö -dho -wo ’ö -kë
=dhɛng -pë ’ka, ’ö go “sɛ -bha. =Ya ’go
mü, bhi ’ö ’ü dɔ ü -de -wo -ya -dhɛ ’ka
bha, ü këyɔɔ -ta ’kun. Nu -a -dhɛ. Kë
=dhɛ Samadhi mi bha- ‘dhö.
=Ya kë =dhɛ 'wɔn 'bha 'dhö ü -gɔ kö ’üpö yi -dhɛ 'ö -gban kwaa- =Danwo "sɛ
'gü -wɔn -bha, yii- 'drɛɛsü =nɛ: 08 bp 857
Abidjan 08. Bureau Dan.

Kwaa- =danwo pö "sɛ 'gü -wɔn
‘Wɔn ‘ö -gban =klang- -kë kwa -de -wo ‘gü -sü -bha
Mɛ faan dɔ -wɔn ‘bha =në ‘ö yö.
-Gblü -bha -kë kwaa- “pɛɛn -ta -sü
=gban ‘gü, =klang- ‘ö -kë kwa -de
-wo ‘gü bha ‘yii kë ‘gbaannu “Maa
“sɛ ‘gü. =klang bha -yö ‘dho -sü ‘ka
“dhiϋ -së ‘ka. Kwaa- ‘në ‘ö ‘wɔn
bha -a -gɔ ‘ö yö -sü ‘ka- -bha “tϋng
ya- ‘gü, yö -mü “Zɛ Emaniɛdhö ‘ö
go Klüügwinng, ‘ö -kë ‘zü ‘sëëdhɛ
-nu ‘ö ‘wo kwa -de -wo ‘gü -a “dhɔɔ
dɔ -mɛ ‘ka “Maa “sɛ ‘gü, ‘ö bhɔkwëë -kë =dheglizö UEESO ‘gü
“Maadhö, =në- -bha. “Kwi -a “su ‘ö
-kë Avril ‘ka ‘ö ‘kwa ‘go sië- ‘gü, ‘ö

‘kwa -dhɛ ‘Dannëng -wo ‘gü =Zaɔ bho =glööbɔ bha, -a -dhɛkpaɔyi “saɔdo (6) ‘ö bha,
“Zɛ waa- kwa dheebhang -nu ‘ö ‘wo go “Lʋgwaa “sɛ ‘gü, ‘-ö ‘wo -kë mɛ -nu =klang- kë
-mɛ -nu ‘ka Danwo ‘gü bha, -wo kë -yakwëë ‘kpii- -kë -a ‘ka “Lʋgwaadhö. -Wo kë
-yakwëë bha- -kë «dhϋ ϋ kö yë bha ‘wo- kë sië -kɔ ‘-ö- -bha, ‘ö ‘dho sië “dhiϋ -së ‘ka
-kɔ -nu ‘ö- -bha, kö ‘wo- pö wo ‘ko -nu -dhɛ. -Yö “dhϋ tɛan- ‘ka =dhɛ -gblü -a “pɛɛn ta -dhɛ -mü, “kɛɛ -Zlan “nuwɛɛ; yë bha kwaa- ‘në -nu bha, -wa -bha -dedewo -së ‘ka.
“Maadhö Liblövidhö =klang- -kɔ do (1) -yö mü. -Dɔyagwinng, -a do (1) -yö mü. ‘Mɛ ‘ö-gɔmɛ ‘ka yö -mü madamö “Sadhiëë ‘ka. Blungdhö “sia- =yën, =klang- -kɔ “sɔɔdhu (5) wo mü. ‘-Mɛ ‘ö- -nu -dhɛ “dhiϋ, yö -mü ‘Go- Zulö ‘ka. “Sanggwinng, -a do (1) -yö mü.
“Zɛ Emaniɛdhö do bha =në ‘ö- -gɔmɛ ‘ka. Klüügwinng, -a do (1) -yö mü ‘ö “Sëë Denisü
‘-ö- -gɔmɛ ‘ka. “Lʋgwaadhö, -a -yiisiö (4) -wo mü. -A ‘gbɛ ‘bha -nu -wo -dhö
Gbiangwinng “sɛ ‘gü. =Ya kë “dhϋ kö kwaa- ‘në -nu bha, -wo yë bha- -bha -dedewo.
Kö Atanna -ya -nu gba faan ‘ka -wo ’dho- ’ka “dhiϋ bha ‘aa -yö kë -oo ?

L’orthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes qu' en français.
Attention:
1. c, h, j, qu et x n'existent pas en dan.
2. r ne se trouve jamais au début d'un mot.
Voici le reste de l' alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
=wee
sel
ɛ
"pɛ
déchirer
ɛɛ
=wɛɛ
moquerie

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö
u

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö
töö
"su

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune

ü
üü
ün
üün
ϋ
ϋϋ
ʋ
ʋʋ

'gü
"güü
=blün
glüün
"gϋ
"bhϋϋ
"tʋ
"tʋʋ

intérieur
amère
miette
rouler
brûler
tarir
oreille
sauce

-Wo 'dho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saa-

"dhü
'kɔ
dë
=zɛ
-dhɔ
"klang'yënngsavon

arbre
maison
père
termite
amour
singe
soleil

"Nimlʋʋ 003 =Zaɔ’ bho =glööbɔ

-Kwɛ 2005	

'Wɔn 'ö -gban Diksiɔnngdhɛɛ 'sëëdhɛ -bha
'Sëëdhɛ, 'ö -wo kpö 'gbɛ, 'ö- 'dhɛ
"dhϋ -a 'klɔɔ- 'dodo dho kë- 'gü: -kwa de -wo 'gü, "kwi -wo 'gü, Dhuusi -wo
'gü, 'Glɛɛ- -wo 'gü,-a
-wɔn -yö "sia-.
-Wa -dhɛ "kwi -wo 'gü diksiɔngdhɛɛ.
M ɛ -nu -wa -yë -bha
'Sëëdhɛ 'ö "dhϋ bha, -a kë -sü zü yö -bho -kwɛ "gblü =plɛ waa- ö ga do naa 'ka. =Ya kë "dhϋ kö -a -kwɛ -yiisiö naa nü 'ö ya. Kwaa- -dhɛng -nu 'ö 'wo
-kë "Kwi "puu -nu 'ka, 'ö 'wo go "sɛgɔ 'ö
'wo- Dhuusi -kë -a 'gü, 'ö yë 'dhɛ bha

'wo- "yan dɔ 'gbaandhö, nü 'ö 'wo yë
bha- -bha.
-Wa mɛ do -dhɛ Vidrinö
Valanngtɛn 'ka, 'yö 'wo- mɛ do -dhɛ Ana
ƐƐmanö. 'Mɛ 'dhɛ -nu 'ö -nu "saa- 'gü dedewo 'ö "kwi -nu bha 'wo nu yë bhakë bha, wo -mü Maagödhitö Boli 'ö
'kwa- 'tɔ kpɔ 'Wɔnsë bha waa- Toma
Beaatö 'ö =ya gun =ya =gwëë
Gbiaa "sɛ 'gü, 'a -nu 'ka. =Dhuusi "kwi nu bha, woo do 'waa mü 'ö 'wo yë 'ö
"dhϋ bha- -bha. Kwa -dega -a 'në =plɛ
'wo -kë 'sëëdhɛ -slëëta -mɛ -nu 'ka kwa

-de -wo 'gü, wɛng- -nu nü yë bha 'wokë -sü 'ka -dedewo. -Wa mɛ do -dhɛ
=Kesɩ Dhifɔngsi. Yö nü waa- Vidrinö
'wo- -bha "Gwɛɛtaa -wo 'gü. 'Yö 'womɛ do -dhɛ Lo Zafe. Yö nü waa- Ana
ƐƐmanö 'wo- -bha Blowo 'gü 'pö. =Ya
'go 'sëëdhɛ bha- 'gü, -a "wɛɛ 'gbɛ 'bha
-nu -wo mü 'ö 'wo- -bha. -Kwaa 'gü ma
=dhɛ 'sëëdhɛ "pɛpɛ bha -wo -kë "dhϋ kö
kwaa- =Danwo 'ya 'dho kë- -ga -bhaa
'gü -pë 'ka.

Kwaa- "Kɔdivuaa -sɛ 'gü -wɔn
‘Wɔn ‘ö -gban =klang- “gblϋgblϋ -nu ‘ö ‘wo Nivɛɛsite -a -nu -bha

'Wɔn -së ‘bha ‘ö =klang’’gblϋgblϋ -nu ‘ö ‘wo
Nivɛɛsite waa- -naa =klang- gɔmɛ -nu -wa -da ‘gü yö =nɛ.
=Dhɛ ‘ö woo -dede ‘wo
‘yaannu, ‘ö ‘wo wo -zo gɔn,
‘yö ‘wo pö =dhɛ ‘ö -kë =dhɛ
woo- =klang- -kɔ -nu,
‘sëëdhɛ -wo pö -dhɛ ‘ö -kë
=dhɛ ‘sëëdhɛ -yö -gun yöö
kë ‘nu mü, kö -wa =loo mü wo ‘yaannu -wa -nu -wo pö
bha, -a pë =gbaan kë zii, ‘mɛ
‘ö yöö dɔ -a -nu -gbangɔ kö dhɛ -nu ‘ö ‘wo bha -wo -pë
kë, ‘yaa ‘dhö, ‘yö woo -dede
‘wo wo -kɔ -da ‘wɔn bha‘gü. -A zü -yö -bho =klang-

‘dhɛ -nu ‘ö ‘wo =klang-kë Nivɛɛsite -dhɛ ’dhɛ ‘ö
Kokodi -dhɛ ‘gü, =në -a -nu ta. =Klan- -nu bha ‘yö mɛ do
-yö ‘wëë- këng do (500 frs)
bho, ‘yö- -naa =klang- -gɔ mɛ -nu bha ‘mɛ ‘ö "dhϋ ‘ö
‘wëë- "gblü do ( 5000 frs )
bho. -Wa zü -bho "dhϋ "kwi
-a "su ‘ö -ziö ‘ö ‘wo Mars
-kë, ‘ö ‘kwa- -dhɛ ‘Dannëng
-wo ‘gü >
bha- ‘gü. ‘Wëë- ‘dhɛ ‘ö -waa
=slɔɔ =kö -ya kë "miliɔng yaaga waa- ‘wëë- "gblü
këng do ö -kɔ =plɛ
(3.600.000). =Klang- -gɔ -mɛ
-nu waa- woo- =klang- "dhiϋ

‘në -nu bha -wa -kë "dhϋ kö
guvɛɛnöma -yö "kan ‘në
‘bha wo ö -ta. -A -dhɛ -ya
-bha =dhɛ yö =në -a -bha yë
‘dhö -mü ‘nu. Kwa -wo -ya
‘gü do ‘yö ‘kwa =klang- -nu
bha -a -nu nuwɛɛ -dede bho.
Atanna -ya -nu -kɔɔwɔn dhi.
-A -gɛn -mü =dhɛ ‘ö gun
-blɛɛsü =ya kë =dhɛ -kɔ ‘ö
bha- ‘dhö kö- -nu =klang- kë
-dhɛ ‘yaa -tiaandhe, pë see=në ‘ö ‘wo- wo, ‘ko =në ‘ö
‘wo- zë ‘yö mɛ ‘dhö ga, ‘ö
=bhlëë ‘yaa -ya =klang- -gɔ
-mɛ -nu oo, didhɛtëë -nu oo,
-a
-nu
-bha
=klang"kwanngdhɛ "gblϋgblϋ -nu

bha, -a -nu ‘gü. =Ya kë "dhϋ
kögɛn -dee -së =në kwaa‘në -nu ‘wo- sü bha.
=Ya ‘go mü =klang"kwanngdhɛ bha, -a ‘dhɛ ‘ö
-Buakɛɛ -a dhi -dee "pu -dhɛ
‘yaa =gblɛɛn ‘zü. -Zianwo
=minisü ‘ö -kë naɔ -yö mɛ
-bha =minisü ‘ka kwa -gɔ "sɛ
‘ö ya ‘gü, ‘ö ‘wo- -dhɛ Soro
Giyɔngmö, -yö "miliɔng
"saɔdo ( 6.000.000 ) nu -sü
‘ka kö klang- "kwanngdhɛ
-dhɛ ‘ö -Buakɛɛ bha, -a -dhɛ
-nu ‘ö ‘wo see- -sü ‘ka -wa
-nu -pë kë- ‘gü.

Kpʋngtaadhɛ -wɔn
‘Wɔn -kë -ta “puu ‘ka -sü -waa -yaflëë ‘gü -sü
Dɔ ‘ö ‘kwa wo =dɛɛ,

-dhɛ

=gban

“pɛpɛ

‘gü

“kpʋngtaa, ‘wɔn ‘ö -gban
-ya -de ‘flëë- ‘gü -sü -bha,
‘wɔn -nu -kë -ta “puu ‘ka

-sü -bha, -a -nu =slɔɔ -sü
=ya kë “gbɩɩ-. -A -kë “dhϋ
-sü bha- ‘gü, “kpʋngtaa,
“pɛɛn ‘dhɛ -nu ‘ö ‘wo -kë
=Dhamlɛɛkɛɛn

“sɛ

-gɔ

“dhuϋ- =yën -dhɛ -nu, “sɛ

-nu ‘ö ‘wo ‘yënng- -wo
2

-zian ‘ka, Mɛtii “sɛ -nu, sɛ

mɛ =gban -bha ‘ka -a -wɔn

-nu ’gü, -ya -de ‘flëë- ‘gü

yöö doseng ö bha pë ‘ka.

“wɛɛ ‘bha -nu ‘ö ‘wo to -a

-sü waa- ‘wɔn -nu -kë -ta
“puu ‘ka -sü bha, -a -nu
-wɔn -yö kë -sü ‘ka “gbɩɩ-

-a -nu ‘gü. Kë -kɔ yaa- -nu,

-gblü -nu ‘wɔn -nu ‘ö ‘wo
“sɛ -nu dho =taama =në

‘ö -wa ‘sɔ. -A -kë “dhϋ -sü

-wɔn ‘gü, -yö -së kö ‘mɛ ‘ö
“dhϋ dodo ‘ka, -yö ‘pë ‘ö

‘kun “gbɩɩ-. ‘Ya ‘dho- kë-

‘pë ‘ö nu sië =dɛɛ ‘ko -san,
-gblü, “ninaa, ‘wɔn yaa suu

=gban -suu ‘ka, ‘yö bha.
-Yakwëë- ’kpii- ’ö kë -kë
“dhϋ =mlɛɛkɛɛn “sɛ ’gü bha,
=minitrë ’ö -kë dhebë ’ka
kwaa- ’Kɔdivuaa -sɛ ya ’gü ’ö
’wo- -dhɛ Zanö Pömɔ, ’ö yö
nü ’kɔdhi ’gü -wɔn -nu,
dhebë –nu -wɔn, ’në -nu

-wɔn -nu ‚’wo –gban -a -bha
bha, -yö -gun -a -ta, waa- ö
-dɔ -bha -nu ’ö ’wo -kë
dhebë -nu ’ka, -a -nu =gban
-wo kë -dho.
’Kwa- pö “dhϋ kö kwa-pö =dhɛ -a -dhɛ -ya -bha kö
kwaa- ’në dhebë -nu, kwa
dheebhang dhebë -nu,
kwaa- dhebë -nu, -a -nu
-dhɔ -yö kwa kë kö ’kwa- nu -wɔn ’kun “gbɩɩ-, ’kwa dɔ
-a -nu -gban -gɔ yi =gban
“pɛpɛ ’ka kwaa- -tosɛa ’gü.

"Nimlʋʋ 003 =Zaɔ’ bho =glööbɔ

-Kwɛ 2005	

‘Wɔn ‘dhɛ ‘ö yö -yö -gban "yi -wɔn -bha
“Su ‘ö ‘kwa- -dhɛ

bha- ‘gü, -kpan ‘kwëë- -kɔ

‘kɔɔdhö -wo “yi -see -kɔ ‘ö

mars, ‘ö -ziö yö bha, -a

‘kwa “wɩ sië- ‘ka bha. -Wa

‘ö- -bha, ‘ü “yi -zë ‘ü mü ü

Dannëng -wo gü -zaka -ya
bhɔ ‘ö ‘ Kwi ‘dhö- -dhɛ
-dhɛkpɛayi -kaɔng =plɛ ö

ga
=plɛ
-naa
bha,
“kpʋngtaa -dhɛ -to "dhϋ -sü
-yö kë ‘wɔn ‘ö -gban "yi

‘ö "dhϋ bha, -a -kaɔng do ö
ga -yaaga -naa ‘ö gun, ‘yö
-kë "dhϋ kö -wa -zɔn kwa
-dhɛ =dhɛ "yi -wɔn bha
‘wɔn =bhlëë -sü -dede -mü.
-A -dhɛ -ya -bha kö

-wɔn ‘kun "gbɩɩ-.

-wɔn -bha, ‘ö -zo -gɔn -a

‘kwa-

‘ö bha -wo wo -zo -gɔn -a

-kë =dhɛ ‘waa “yi ‘dhɔ

-wɔn -ta. -Kwɛ -ya bhɔ -kɔ
‘ö -bha ‘dodo ‘ka "yi -wɔn
-wɔn -ta. -A -kë "dhϋ -sü

‘Kwa ‘dho -a see-. Mɛ ‘bha
-nu ‘ö ‘wo mü =dhɛ ‘kö

bha, =wa kë mɛ -nu -gɔ

-dhi -a -nu -dhɛ -a ‘ka.
Ü -kë -dhɛ “ʋʋ -dhɛ

bha -tosɛa -zë ‘gü, kö -yö
-së kö ‘ü- ‘kun -së. -Yö -kë
-klɔng ‘ka, “yi ‘tuɛɛ- ‘ka
‘bhlaadhɛ -nu ‘gü, -yö -kë

“kwi =plöö, baa- -a -bha

-së ‘ka, -a ‘kun -së. =ya kë
“dhϋ ‘yö ‘bha- mü ‘yö

Kwaa- “Kɔdivua -sɛ
‘gü, minisü ‘ö “yi -wɔn -wɔn
waa- “bü -wɔn ‘ö -gban -a
-bha, -ya -pö =dhɛ “yi ‘ö kwa
-gɔ “sɛɛdhö -yö ‘gbɛ
-dedewo. “Yi =gblü -nu ‘ö-dhɛ ‘dhö- -bha kö ‘kwa- -nu
-yë kë, ‘kwa baa- -nu -bha
‘kwa pö ‘kwa- -nu dhong,
-wo -da midhiyaa ‘gü. ‘Wɔn
‘dhɛ ‘ö =ya ‘to yö -mü =dhɛ
kö ‘kwa -a -nu -yë kë -së
-dede ‘ka.

“yua ‘yaa -da ü ‘gü.

Mɛ =slɔɔ -pë -nu -wɔn
-A yi ‘në ‘bha =ya
=gwëë kwaa- “Kɔdivua -sɛ
ya ‘gü, ‘wɔn ‘ö -gban -piöga
-ma
-sü -bha ‘ö “Kwi
‘dhö- -dhɛ telefɔnö bha, -a
kë -sü =ya kë ‘në ‘bhawo së.
Ü -mɔɔ -a -bha ’ö ‘ü ü
bha =dhiɔɔ -kë ü bha mɛ dhɛ “vaandhö =taayöma.

-piöga -ma -sü -wɔn

‘Kɔ “gblϋgblϋ -nu ‘ö ‘wɔn
‘dhɛ bha ‘ö -gban -a -nu
-bha
-wo -yaaga. -A
-blɛɛsü -sü -mü telekɔmö
’ka. Yö =në telefɔnö ’dhɛ ’ö
’wo - -ya ’kɔɔdhö bha, -a
-wɔn -yö -gban -a -bha. -A
=plɛ ‘ö ‘wo to wo -mü
telesɛdhö waa- Orangziö
‘ka. Wo -zë -a ‘dhɛ ‘ö ‘wo-

=nëng wo “tʋ -bha ‘wo
dhiang zë- ‘gü ‘wo -ziö ’ka
bha, =në -a -wɔn ‘dhö -gban
-a -nu -bha.
‘Pë -nu ‘ö ‘wo bha yö
=në “tϋng ‘ö ya- ‘gü, wlüü”
-në -nu ‘wo ‘wëë- =slɔɔ sië‘gü. =Ya kë “dhϋ kö kwa
-mɔɔ -a -bha ‘ö ‘kwa kwaa
‘në -nu faan dɔ -a -nu kë -sü

-bha; ‘yö -kë =dhɛ kwa -ta
‘kun -dhɛ ‘bha -nu ‘dhö. -A gɛn -mü =dhɛ -wo -mɔɔ -a bha ‘ö ‘wo wo -dega -bha
‘bluu- ‘kplü sɔng =slɔɔ- ‘gü
‘ö ‘waa -fɛɛ -ya wo ‘kpɔ -mɛ
‘ö ‘wo -kë kwa ‘ka, kwa
-bha ‘gbɛ.

‘Wɔn ‘ö -gban -dhɛng -nu -bha wo dhɔɔbhaadhɛ -ga -sü -bha
-Dhɛng -nu ‘ö ‘wo go “sɛ “wɛɛ -nu
‘gü ‘ö nu -naa wo dhɔɔbhaadhɛ -nu
-ga kwa -gɔ “sɛ ‘gü ‘ö “Kwi ‘dhö -a -nu
-dhɛ turistë bha, =wa nu -kwaa -dhɛ
“bhɩbhɩ -nu -ga -dhɛ ‘gü, -yö -kë ‘wëë-da -sü ‘ka -kwaa “sɛ ‘gü. -A -gɛn -mü
=dhɛ -wo ‘pë -nu ‘ö ‘wo- -nu -pëkë
wo -kɔ “dhiϋ, ‘ö ‘wo- -nu -kë -gaga nu, gbɛ” “sɛ -nu, waa- pë “wɛɛ ‘bha nu ‘ka, -wa -nu -dhɔ ‘gbɛ -dedewo ‘ö
‘wo dho ‘ka wo -gɔ “sɛ -nu ‘gü. -Kwaa

“sɛ ya- ‘gü, “kwi -pö zii ‘ö -kë Basamö
‘ka Biya -dhɛ “sɔɔ -kɔɔyi “dhiϋ bha,
“Maadhɔɔ ziando ‘ö “kwi ‘dhö- -dhɛ
=sangmödi bha, -dhɛng -nu bha -wo
-nu -a ‘ka -dedewo pë -sësë -nu -ga.
Kwaa- “sɛ ‘gü -mɛ ‘bha -nu -dede -wo
-nu ‘pö -dhɛ -nu -ga -dhɛ -nu ‘gü. ‘Wɔn
bha -a yaa -dhɛ ‘ö- -bha -yö -mü =dhɛ a ‘gbɛ -dhɛ =ya kë “dhϋ ‘yö gɔɔgbɩɩmɛ nu, ‘wɔn yaa kë -mɛ -nu -wa -dhɛng nu bha -a -nu sëëbho,
-waa -nu

=kwaan. =Ya kë “dhϋ ‘wɔn -kë ‘flëë‘gü -sü ‘yaa kë -dhɛng bha- -nu -gɔ. A -kë “dhϋ -sü bha ‘yaa kë kwaa- “sɛ
ya -a ‘tɔ -së ‘ka. ‘Yaa yö -zë ‘ka, ‘mɛ -nu
bha -a -naa -dhɛ -nu -ga -sü, pë ‘dhɔ sü, -yö ‘wëë- -nu kwaa- “sɛ -dhɛ. Kö- dhɛ -ya -bha kö kwaa- -dhɛ -nu ‘ö dhɛng -nu ‘wo =mɔɔ-bha ‘ö
‘wo- -nu -ga bha, ‘kwa- -nu
-wɔn
‘kun -së -dedewo.

'Wɔn 'ö -gban -potaasü -wɔn -bha.
‘Ko -zë ‘taa- "kpɛa ‘ka -sü
‘Taa- "kpɛa mü -sü ’ö mɛbhɩɩ‘bha -nu -gɔ =dɛɛ -ya ziö -naa -dede ‘gü.
"Kɛɛ -"sɛgɔ -nu ‘ö ‘wo "kpʋngtaa
‘yënng- -wo -zian ‘ka "sia- =yën mɛ -kɔ së ‘gü "pɛɛn ‘ka, -a -nu -bha fiëë ‘në
‘bha =ya kë. -A -gɛn -mü =dhɛ ‘mɛ -nu
‘ö ‘wo -kë -a ‘taa- bha, -a -bhlaa ‘kpɔ
-mɛ -nu ‘ka =dhɛ -kɔ ‘ö ‘kwa "kaflɩɩ
-

dhɛ -nu, =kakao -dhɛ -nu kpɔ- ‘ka ‘dhö
bha, -wo kë dhiang -zë -a -nu -dhɛ
-dedewo ‘ö ‘wo wo =kwaa -a -kë "dhϋ
-sü -zü. =Dhɛ ‘ö -kë "dhϋ ‘yö ‘wo- -nu
gba ‘wëë- ‘ka ‘dɔɔndhö kö -wo tapë
"wɛɛ -ke kë. Dɔ ‘ö ‘kwa wo =dɛɛ "pɛɛn
’dhɛ bha, ‘taa- "kpɛa fiëë =ya kë -a -nu
"piϋ mü. ‘Mɛ -nu ‘ö ‘wo -kë =dhɛ ’ko -

zë ‘taa- "kpɛa ‘ka -sü -yö -gban -a -nu
-bha "kpʋngtaa bha, -wo kë dhiang do
bha- -zë "sɛ "wɛɛ ‘dhɛ -nu ‘ö ‘wo to ‘pö
-a -nu ‘gü =dhɛ ‘mɛ -nu ‘ö -a -nu -bha
fiëë =ya kë bha- ‘dhö, "kɛɛ ‘yii kë kë
-dan "kwëë -wɔn ‘ka. ‘Sëëdhɛ -nu ‘ö
‘wo- -kë -kwɛ -bha "ni ‘ö yë bha ‘ö ‘dho
sië "dhiϋ "iin ‘ö ‘yaa ‘dho sië "dhiϋ kö
3

"Nimlʋʋ 003 =Zaɔ’ bho =glööbɔ
‘wo- -naa dɔ bha, ‘yö ‘wo ‘yaannu ‘wo
-a -nu -ga. ‘Yö ‘wo ‘wɔn =slɔɔ- ‘gü =dhɛ
"sɛgɔ "wɛɛ -nu ‘ö ‘wo to "kpʋngtaa bha
‘wii kë ‘wɔn bha- ‘gü ma =kö. =Dhɛ ‘ö
-kë "dhϋ ‘yö =zang -nu ‘ö ‘wo ‘ko -zë
‘taa- "kpɛa ‘ka "dhϋ bha ‘wo wo ‘ko
-dee ‘bha yö kö ‘wo ‘ko zë -kɔ "wɛɛ ‘sü
‘taa- ‘ka. -A -wɔn ‘gü Zangvie ‘ö -kë "su
-blɛɛsü ‘ka -kwɛ ‘gü, ‘ö -ziö ya, -a
dhɛkpaɔyi -kaɔng -yaaga (30 ) -naa bha,
"kwi -gɔmɛ ‘kpii- ‘bha ‘ö ‘wo- -dhɛ
Antonio Maria Rosta ‘ö -kë "sɛgɔ -nu ‘ö
‘wo "kpʋngtaa, -a ‘dhɛ -nu ‘ö- -nu -kɔ
‘dhö ‘wɔn doseng -bha, ‘ö ‘wo wo ‘ko

-Kwɛ 2005	

-wo ‘gü ma, ‘wo- -nu -dhɛ "kwi -wo ‘gü
( ONUDC ), -a -nu -bha didhɛtëë ‘ka, ‘yö
‘tɔng- -ya "kpʋngtaadhɛ -to "dhϋ -sü
=gban ‘gü ‘taa- "kpɛa -wɔn "gblʋʋ "piϋ
. ‘Yö- pö =dhɛ mɛ "pɛpɛ ‘ö ‘wo -kë -a
-ke kë -mɛ -nu ‘ka, -a "dhɔɔ dɔ -mɛ -nu,
"iin -a mü -mɛ -nu ‘ka, ‘mɛ "ʋʋ ‘mɛ ‘ö
=zang -nu ‘wo dho- ‘kun- ‘taa- -wɔn
"gblʋʋ "piϋ, -wa -mɛ -da -kaso ‘gü.
Ü -kë -dhɛ "ʋʋ -dhɛ ‘kö- ‘gü
"kpʋngtaa, ‘ü ‘taa- "kpɛa sɛɛnnë -ziaan
mü ‘ö ‘wo ü kun, -wo ü -da -kaso ‘gü.
=Ya kë "dhϋ kö ‘mɛ -nu ‘kö ‘wo- -bhlaa
kpɔ kö -yö -dho kë -a -nu -bha "gbɩɩ -

dedewo. -Kwaa dɔ =dhɛ ‘taa- bha -yö
mɛ -see ‘ö mɛ -kë -tamamɛ ‘ka. =Ya kë
"dhϋ kö -kwa kwa ‘gü dɔ "gbɩɩ- kö kwa
=gloo -kɔ -yö kë -së -dhɛ "ʋʋ -dhɛ ‘ö
‘kwa- -bha -a ‘gü. -Kwaa kë -së kö kwa
-gɔ -to ‘gü -wɔn ‘ya ‘dho kë- kwa
dhɔɔbhaa -wɔn ‘ka. Didhɛtëë bha -ya
-pö =dhɛ ‘mɛ ‘ö- ‘taa- -bhlaa ‘dhö- -nu
-gɔ, -wa -naa ‘bhlaa- =gban see-. ‘Mɛ
‘ö- -dhɛ "gblϋgblϋ ‘dhö- -nu -gɔ, -wo dho -a -nu gba ‘wëë- ‘ka kö -wo wooyë "wɛɛ kë- ‘gü.

'Wɔn 'ö -gban troo -nu -bha mɛ wɔnkɔ -nu 'gü
Mɛtii “sɛ ü -dho
“gla- “tϋng -mɛɛ ‘gü bha,
‘sëëdhɛ do ‘bha ‘tɔ -mü.
‘Mɛ ‘ö- -bɛn zë -wa -dhɛ
Zozɛfu “Ki Zɛɛbo. =Klang“gblϋgblϋ -nu ‘ö ‘wo
Nivɛɛsite, -a -nu -gɔmɛ do
-mü. ‘Wɔn ‘ö -gban -kwɛ
-zlan -nu -bha “kpʋngtaa
‘yö =klang- -nu bha -a -nu
=draan- ‘ka. ‘Sëëdhɛ bha -a
-bɛn -yö zë -sü ‘ka “Kwi -wo
‘gü. Zozɛfu -bha dhɛa” ‘kpɔ
bha, dhɛa” ‘kpɔ -bhaasü,

Mɛtii “sɛ, ü -dho “gbla- “tϋng -mɛɛ ‘gü ?

“kɛɛ =bhlëësü -mü. -Ya -zɔn
kwa -dhɛ ‘sëëdhɛ bha- ‘gü
=dhɛ Mɛtii “sɛ -to “dhϋ -sü bha “dhiëng ‘ö dho “dhiϋ
bha, ‘pë ‘ö mɛ zuë” “dhiϋ
=tɛɛ yö -mü. -A -gɛn -mü
=dhɛ ‘kwa -dhɛ -ga =dɛɛ
-dhɛ =gban “pɛpɛ ‘gü Mɛtii
“sɛ -to “dhϋ -sü ‘gü, “dhi
-naa ‘ö ‘në ‘kpɔ -mɛ waa- ö
gbö =zinng ‘gü, -a ‘dhɛ ‘ö
-Zlan ‘gü -mɛ -nu waa“Mɔɔ- sëëbho -mɛ -nu
=zinng ‘gü, ‘ko, -gblü ‘ö “sɛ

do ‘gü -në -nu =zinng ‘gü, -a
‘dhɛ ‘ö “sɛgɔ =plɛ =zinng
‘gü, pë “pɛpɛ -nu ‘ö ‘wo
bha, =në ‘ö =wa ‘sɔ. “Kɛɛ kë
’ö- wo “dhϋ bha, -a ‘bha nu =wa kë, ‘mɛ -nu ‘ö ‘wo
go “sɛ -ziaan “wɛɛ -nu ‘ö
‘waa Mɛtii “sɛ ‘ka, -a -nu
‘gü, =në ‘ö ‘wo nu “dhinaa nu bha- -nu ‘ka. -A ‘bha -nu
-gɛn
-yö -gban tapë -nu
‘ö ‘wo
-kë “kaflɩɩ -nu,
=kakao -nu, yee” -nu,
“klëën -nu, “gwɛɛ -nu, -a

sɔng -kë ‘ya- -sü -nu -ta. -A
“wɛɛ ‘bha -nu -mü, ‘wɔn -kë
-de ‘flëë- ‘gü -sü ‘ö ‘yaa kë
‘ö- wo mɛbhɩɩ- -nu
-gɔ
‘wɔn -nu ‘gü, -a ‘ka.
Zozɛfu -yö Mɛtii nu kwa -zo -bö =dhɛ ‘kwa
dhi kwa ‘ko -dhɛ. -A -gɛn mü =dhɛ ‘kɔdhi =ya “pɛ ‘yö
goo ‘dhö ö -wɛɛ =slɔɔ. ‘Kwa
dhi kwa ’ko -dhɛ -dedewo
‘wɔn ‘yaa ‘yii dho ö -wɛɛ yökwa =zinng ‘gü.

"Yɩɩ -wɔn
“Kwi gɔn do -waa Mɛtii do

-nu =në ‘ö ‘wo wü ga -bhö =dhɛ -kɔ

-du -nu, wü -nu, =në ‘ö ‘wo “dhɛ

-dhɛkpaɔyi do ‘ka =tabɛdhi ( -waa pö

‘yii dhiang ‘bha zë. =Dhɛ ‘ö woo wo

“pɛpɛ ‘ka. ‘Mɛ -nu ‘ö ‘wo gun ’mü bha

=në ‘ö ‘wo -kpan wo ‘kwëë -Buakɛɛ

“dhϋ kö -wa -pö ‘taablë “kwi -wo ‘gü )
do -bha pë -bhödhɛ ‘gü. ‘Ö gun “dhϋ
bha kö mɛ ‘gbɛ -dede -wo mü. -Aga

‘yö ‘wo gun pë -bhö sië. -Tɔ -yö -gun
“tʋʋ ‘gü. -Tɔ bha ‘yö Mɛtii bha ‘ö -ya

-a ga ‘wü -sü -bha ö “sɔn ‘ka “wɛ
wlën” wlën” dhö ‘ö- -bhö. ‘Yö ‘wɔn
bha ‘yö ma “Kwi gɔn bha- ‘ka, ‘yö- pö:

<< Yi -zë ‘ö yi -gɔ “sɛ ‘gü, ‘gbɛn-

‘ö ‘ü- kë sië bha- ‘dhö.>> Mɛtii bha

bo pë -bhö -sü ‘ka, ‘yö pë -kpa -mɛ ‘ö
nu -a -nu -dhɛ “dhɛ ‘ka kö -wa ziö pë
=bhee -ta. “Dhɛ bha -wa -dhɛ “kwi
wo ‘gü saladö. Mɛtii bha ‘yaa gun-

-

bhö sië, ‘yö “Kwi gɔn bha ‘ö pö- -dhɛ:

> -A
-zo -ya ‘ka ‘yaa gun yöö- pö “dhϋ; kö
Mɛtii bha -yaa pö- -dhɛ: << Yi -zë ‘ö
yi -gɔ “sɛ ‘gü, -bho -nu, “bhlaa -nu ,

"Gwϋng
Kwa dë -nu -wa -pö =dhɛ : >
4

-bhö.>>-Ya -pö “dhϋ ö faan =gban
‘yö- -nu =gban ‘dhö -ya “yɩɩ ‘to -sü
-bha. “Kwi gɔn bha ‘yii kë =mɔɔ- -bha
kö -yö dhiang ‘bha zë ‘pö.

“Sɛ -yö do “kɛɛ -a -ta -wɔn ‘yaa do

kwe“ -mɛ -nu.
=Kesɩ

Dhifɔngsü

"Nimlʋʋ 003 =Zaɔ’ bho =glööbɔ
"Kwi -wo =ya kë ü dhɔɔbhaa -pë ‘ka "tϋng =gban

‘gü, ‘bha -a pö ü bha ‘në -dhɛ, -yö kë ‘pö ü "yaan ‘ka =dhɛ

ü bha ‘në =ya kë ‘kpii- kö "Kwi -wo =në yöö kë -a
dhɔɔbhaa -pë ‘ka. Yö =në- -wɔn ‘gü, ‘yö- -dhɛ ‘dhö- -bha

-Kwɛ 2005	

kö ü -de -wo -dhɔ -yö ü kë kö- -dhɔ -yö gun ü bha ‘në kë -naa.
-A -zɔn -a -dhɛ =dhɛ mɛ -de -wo bha -yö =dhɛ mɛ -de
‘kpɔ -mɛ ‘dhö. -A yaa ‘yaa ‘dhö. =Ya kë "dhϋ kö ü -de -wo ‘ya
‘dho kë ü ‘gü ‘ya-.

Pë -Wlangda -sü
"Su ‘ö -kë kwa -wo ‘gü ‘kplö (‘Dannëng -wo ‘gü )
‘ka ‘ö "Kwi ‘dhö- -dhɛ Juin bha, -a -dhɛkpaɔyi -kaɔng do ‘ö
ga do (11) -naa bha, -kɔlookota ‘ö -kë ONG Projet Dan
‘ka, ‘ö yö nü ‘ö kwaa- ‘sëëdhɛ -nu ‘wo -kë -Zlan -wo
‘sëëdhɛ, -kwɛ -zlan ‘sëëdhɛ, mɛ =klang- -kë -bha ‘sëëdhɛ
-nu ‘ö -da ‘ka -a ‘gbɛ "wɛɛ ‘bha -nu -bha, -a -nu -bɛn zë

kwa -de -wo ‘gü bha, -yö ‘mɛ "pɛpɛ ‘ö ‘kwa -kë =Danwo pö -wo
pö -mɛ -nu kwa ‘ka -dhɛ "ʋʋ -dhɛ ‘ö- ‘gü ‘kɔdivua -dhɛ -zë -a ‘gü,
kwa -dhɛ -sü ‘ka ‘Biya, -dhɛ ‘ö -kë ‘sëëdhɛ suu =gban -wo pö
-dhɛ ‘ka, ‘ö ‘wo- -dhɛ bibliotɛkö nasiɔngnadhö bha, -a ‘gü,
"dhɛdhɛ "suɩsiö -naa ‘ka dhia" "piϋ. -Kwa kwa ‘gü dɔ "gbɩɩ- kö
‘kwa ‘dho kwa -de -wo =kɔɔn -dhɛ ‘gü.

Pë "bin =plɛ ya -a -nu -ga -së -dede 'ka. -Wo -bhɔ wo 'kwëë-, "kɛɛ -a do -zë 'ka -dhɛ "saaga -ya -bha. -A -nu
=mɔɔ-.

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ.
Yii- ‘drɛsü -mü 08 BP 857 Abidjan 08 ‘ka. Tel. 22.43.12.72.
	

‘Mɛ -nu ‘ö ‘wo ‘sëëdhɛ ‘ö ya- -kë, wo -mü =Sai Zoziasü , "Dhɔɔgbö Zafe, =Kesɩ Mɔyan Dhifɔngsü, Valangtɛn Vidrinö
waa- Edhɛna Pɛdhɛkwalösökaya ‘ö- -nu =gban =plɛ ‘wo go Dhusi ‘ö -da “Anɛsü ‘ö go ‘Suisü , -a -nu ‘ka.

5

"Nimlʋʋ : 004

Duö

-kwɛ 2005 	"su –bha ‘sëëdhɛ -mü	

"Gwɛɛtaawo	
Dhiang -wo tiaandhe

WƆN -TAƆNG -MA 'GÜ 'SËËDHƐ

’Sëëdhɛ ya -yë -kë -mëwɔn ’gü ?

-Më 'ö -kë 'yö bhii ü -de -wo pö ? Sëëdhɛ ’ö ya -yö -kë ü -de -wo ’gü -mëwɔn
’gü, ’yö ’yii kë “Kwi -wo, “Dhima -wo, ’Glɛɛ- -wo -nu ’gü ?
-Ya ’ö- wo kwa -wo ’gü bha, -yö -kë ’’dhϋ kö -ya -zɔn kwa -dhɛ -blɛɛsü ’gü =dhɛ
kwa -dega -wo ’ö -kë =Danwo ’ka bha -yö =bhlëë -sü ’pö. -Wo -nu ’ö -Zlan -ya
-nu -da bha, -a “wɛɛ ’bha ’yaa =bhlëë -sü kö -yö ziö- ’ka- ’bha -ta. ’Pë ’ö -a -dhɛ
’dhö- -bha kö ’kwa- kë, yö -mü =dhɛ kö ’mɛ ’ö “dhϋ -yö =bhlëë -ya ö -de -wo
-bha kö -yö kë -tiaandhe -wo “wɛɛ pö -mɛ -nu "yan 'gü "kpʋngtaa. Yö =nëwɔn ’gü, =ya kë =dhɛ ’bhaa dɔ ü -de -wo -wo pö -dhɛ ’ka, kö -a -dhɛ -ya -bha kö
’ö sü =dɛɛ -bha, ’ü -ya -a draan- -sü -bha.
-A =plɛ -naa -mü =dhɛ -yö -ya kwa -de -wo ’gü “dhϋ kö ’wɔn -nu ’ö ’wo -kë
kwaa- =Danwo pö “pɛɛn -ta, ’wɔn -nu ’ö ’wo -kë kwaa- ’Kɔdivua -sɛ ’gü, ’wɔn nu ’ö ’wo -kö “kpʋngtaa kö ’kwa ’dho kë- -a -nu =gban -wɔn ’gü tii, “kɛɛ kö ’kwa
-a ’bha -nu ma.
=Ya ‘go mü, -a -dhɛ -ya -bha kö bhi ‘ö ‘ü ‘sëëdhɛ ya -a -wo pö sië bha, ’ü kë
=dhɛ mɛ ‘bha ‘ö ‘wo Samadhi mi -kë -a ‘dhö. ‘Mɛ bha ’yö -kpan mɛ do -bha ziaan
-ta kö ’wɔn yaa kë -mɛ -nu -waa -gi, ’yö dho- ’ka ’yö ’wo- “dhɛ -kë, ’yö -kë

“klϋϋklϋ. =Ya kë =dhɛ Samadhi mi ’kö
bha ’yii kë nu ’nu ’mɛ bha- -dhɛ,
-mëwɔn ’ö gun yöö- “dhiϋ =slɔɔ ? ’Mɛ ’ö
’wo- -gi bha -yö -mɔɔ -bha ’nu ’ö ga.
’Kwa- pö “dhϋ kö kwa- -pö =dhɛ kö ’bhii
kë dɔ ü -de -wo -gɔ “gbɩɩ- kö- =bhlëë -yö
kë- -bha, “tϋng ’bha -yö -dho -wo ’ö -kë
=dhɛng -pë ’ka, ’ö go “sɛ -bha. =Ya ’go
mü, bhi ’ö ’ü dɔ ü -de -wo -ya -dhɛ ’ka
bha, ü këyɔɔ -ta ’kun. Nu -a -dhɛ. Kë
=dhɛ Samadhi mi bha- ‘dhö.
=Ya kë =dhɛ 'wɔn 'bha 'dhö ü -gɔ kö ’üpö yi -dhɛ 'ö -gban kwaa- =Danwo "sɛ
'gü -wɔn -bha, yii- 'drɛɛsü =nɛ: 08 bp 857
Abidjan 08. Bureau Dan.

Kwaa- =danwo pö "sɛ 'gü -wɔn
‘Dannëng “sɛ ‘gü -wɔn
-Gblü ‘ö bo -da sü ’ka kwaa- “sɛ ya- ‘gü,
-kɔlookota -nu ‘ö ‘wo - ya
-sü ‘ka ‘Dannëng “sɛ ‘gü,
-wo ‘gbɛ. -A do ‘bha ‘ö- -nu
‘gü, -a -bha yë -mü ‘ko -zë
din- ‘ka -sü ‘ka. -Ya kë “dhϋ
‘yö =ya -mlü ga -nu, ‘ke- -kë
‘ka -kwɛɛ -nu ‘ö ‘wo -kë “këë
-nu, “bang -nu, klaa“ -nu,
=dua -nu ka, -a -nu ‘gü -gblü
mɛ -nu -ta ‘ke- kë “tϋng -nu

‘gü, kë “dhϋ kö ‘mɛ -nu ‘ö
‘wo “pɛɛn ‘dhɛ bha- ‘ka bha,
‘wa ‘dho -gblü yaa ‘gü yaa
-dhɛ yö-.
=Ya ‘go yö -zë -a
‘gü, -kolookota do ‘bha -yö
-dhö, ‘ö -kë mɛ “pɛpɛ ‘ö
‘kwa -kë ‘Dan- -nu ‘ka, kwa
=zinng ‘gü. -A -bha yë -mü
kwa -dega -wo ‘ö bha, -a
-wo pö -sü waa- -ya -sü -nu
-zɔn -sü ‘ka, mɛ -nu -dhɛ.

=Ya kë “dhϋ kö kwa- -pö
=dhɛ -kɔ ‘ö dho kë- -bha kö
kwa -wo ‘ö bha =bhlëë -yö
kë- -bha “kpʋngtaa, ‘yöbha yë ‘ka. -A -kë “dhϋ
sü
bha
‘gü,
-kɔlookota ‘ö bha -yö kë
‘sëëdhɛ ‘ö -kë -Zlan ‘gü
‘sëëdhɛ ‘ka, ‘ö ‘wo- -dhɛ
“kwi -wo ‘gü ‘Biblö bha, -yö
kë -a ‘gbɛ ‘gü -gblü
Gbiaangwinng “sɛ, “Maa “sɛ

waa- ‘Dannëng “sɛ ‘gü,
-mɛ -nu ‘ö ‘wo dɔ wo -de
-wo pö -dhɛ ‘ka, -a -nu -ta
-kwɛ ‘ö -ziö ya- ‘ka “wɛɛwɛ. Kɔlookota ‘ö “dhϋ bha, -wa dhɛ “kwi -wo ‘gü ONG Projet
Dan. -A =bidhong ‘kpii- -yö ya -sü ‘ka ‘Biya, “kwanngdhɛ
‘ö ‘wo- -dhɛ Dhiviera ‘Gɔlfë a ‘gü.

L’orthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes qu' en français.
Attention:
1. c, h, j, qu et x n'existent pas en dan.
2. r ne se trouve jamais au début d'un mot.
Voici le reste de l' alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
=wee
sel
ɛ
"pɛ
déchirer
ɛɛ
=wɛɛ
moquerie
ɛn
-gɛn
pied
ɛɛn
=gblɛɛn
long
ë
pë
chose

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö
u
un
uun

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö
töö
"su
bun
=yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
üü
ün
üün
ϋ
ϋϋ
ʋ
ʋʋ

'gü
"güü
=blün
glüün
"gϋ
"bhϋϋ
"tʋ
"tʋʋ

intérieur
amère
miette
rouler
brûler
tarir
oreille
sauce

-Wo 'dho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"
moyen + haut

"dhü
'kɔ
dë
=zɛ
-dhɔ
"klang'yënngsavon
=gööscorpion
kpuu'

arbre
maison
père
termite
amour
singe
soleil
iroko
souche

"Nimlʋʋ 004

Duö

-Kwɛ 2005	

Kwaa- "Kɔdivuaa -sɛ 'gü -wɔn
Dhayi -yö -së, “kɛɛ -a –ziö
-naa yaa ‘gü -sü yaa ‘yaa -së.
Ban ‘ö dha ‘dhö- wo sië
“tϋng ya- ‘gü ‘Biya, -a “dhiϋ ya ziö. “Kwi -bha “su ‘ö -ziö
ya, “kwanngdhɛ ‘ö ‘woWiliamö ‘Vilö -dhɛ -kë Biya

-Kɔlookota ‘kpii- do ‘bha ‘ö
“kpʋngtaadhɛ -to “dhϋ -sü
-gɔ -wɔn ‘gbɛ ‘ö -gban
mɛbhɩɩdhe -wɔn ‘kun -sü bha -a “yan bhɔ, -yö -dhö;
-wa -dhɛ “kwi -wo ‘gü (
Amnesty International ). -A bha yë -mü mɛbhɩɩdhe
-takɔɔsü ‘ka. ‘Mɛ -nu ‘ö ‘wɔn
‘ö ‘yaa -së, ‘wo- wɔ sië- -nu
-ta -a -nu suu ‘go -dhɛ, -a
-nu -Zlan -dhɔkë -kɔ, -a -nu zo -gɔn ‘gü -wɔn -nu ‘kosɔn,
‘yö nu -a -mɛ -nu
-dhɛ,
‘yö- -mɛ -nu -ta
-

Dha -bha mɛ zë ‘ö- wo sië ’Biya

bha, dha ban -kɔ ‘bha ‘ö-kë, ‘kɔ do ‘bha bha -yö kë
-loo ‘kɔ do ‘gü -mɛ -nu
-yiisiö -ta ‘ö- -nu zë.
=Ya go mü, =klang“kwanngdhɛ do ‘bha -yö
“kwi -pö ‘ö ‘wo Basamö -kë

bha

‘Biya -dhɛ “sɔɔ bha, dhayi
-yö kë =klang- “kwanngdhɛ
‘bha ‘ö ‘wo- -dhɛ Able
Frederikö
-a
-bho
-dhɛkpaɔyi
‘gbɛ
“piϋ
mɔngdhö, ‘ö ‘yi kë -mɛ ‘ö
‘wo mɔɔ- -bha ‘wo woo- “yi

-kë -a =bhaa. -A -wɔn ‘gü “su
‘gbɛ -yö kë -ziö kö ‘në -nu
‘waa ‘dho sië =klang- “dhiϋ
-dhɛ bha- ‘gü.

Wɔn ‘ö -gban dhe -bɔn kë -sü -

dhiang zë.
-Kɔlookota
bha -yö -ya -kwɛ “gblü do
waa- -kwɛ këng “suesiö waa-kwɛ -kaɔng “saɔdo ö ga do (
1961 ) -naa =në- ‘ka. Kɔlookota bha ‘ö ‘tɔng- do
‘ö- -ya, -a -kwɛ “saɔplɛ -naa
=nɛ. ‘Tɔng- bha -a “nimlɔɔ mü -kaɔng “suɩsiö ö ga
“saaga, këng “saɔplɛ ö -kɔ
“saɔdhu waa- -a ga “saɔplɛ
(n° 98,757) ‘ka. ‘Yö ‘wo- pö
‘yaa -së kö “gbɩɩdhɛ -yö -wɔ
dhebë -ta kö -wa -bɔn zë. -A
-wɔn ‘gü -wa -pö ‘mɛ “ʋʋ

‘mɛ ‘ö ‘wo- yö kö -yö “flɔti wɔ sië ‘në dhebë ‘bha -ta, kö
-ya -mɛ kë “bɔn ‘ka, -wa -mɛ
-ta -zɔn ‘zuzu =plöö, kö -wa mɛ -da -kaso ‘gü. -Yö -së
kö gɔɔn-zë -wa kë
‘gbaannë ‘ka. “Kɛɛ dhebë -zë
mɛ ‘bha ‘vee- kö -ya kë
‘gbaannë ‘ka. ‘Mɛ ‘ö ‘yaa ü
“piϋ =dhɛ -wo ü -da -kaso
‘gü, ‘kii ‘go mü, ‘kii pë bho
“kwi -dhɛ, kö- -dhɛ -ya
bha kö ‘ü ü -de ‘to =blëë ‘gü.
‘Kö ‘zü ‘ö -kë ü -dega ‘dhu
‘ka, ‘bha ‘dho- -bɔn zë-.

-A ‘bha -mü =dhɛ
-Flangsü –mɛ -nu -wo ‘tɔngdo
-ya -sü ‘ka “tϋng ya‘gü, ‘ö ‘wo pö mɛ ‘bha ‘ya
‘dho ö ‘dhu dɔ gwaan- kö -a
-kwɛ ‘yii =mɔɔ =kö -kaɔng do
ö ga “saaga -bha (18 ).
Wa -kë “dhϋ kö ‘në -dɔ
gwaan- -sü ‘ö “flɔti ‘ka bha,
-a fiëë -yö kë. Kö ‘mɛ ‘ö ‘në
dhebë -nu ‘wo ka -gɔ kö ‘ka‘gü ma -së ‘ka bha, ‘aa -yö
kë ?

Kpʋngtaadhɛ -wɔn
-Gblü gɔɔn -sü =ya ‘sɔ =dɛɛ “kpʋngtaa
‘Kwa -dhɛ -ga ‘kwaa- mɛ Tii “sɛ -nu
‘gü, -gblü =ya gɔɔn “sɛ ‘gbɛ -dhɛ ‘gü.
“Sɛ ‘ö ‘wo- -dhɛ ‘Tiadö, -kwɛ -kaɔng
-yaaga ö ga “sɔɔdhu =në ‘ö ‘wo- -kë
-gblü gɔɔn -sü -bha. Mozanbikö -bha
-yö -kwɛ -kaɔng do ‘ö ga -yaaga,
Siedha leɔnö –bha -yö -kwɛ -kaɔng
do ö ga do, Libedhia ‘ö ‘kwa- -dhɛ “Yi
=Zlöö, -a -bha -yö -gun -kwɛ do ö ga
-yiisiö. Anggola -bha -yö kë -ziö
kaɔng =plɛ ( 20 ) -ta. Ruangda -bha
-yö kë -ziö
-kaɔng ö ga -ta. “Sɛgɔ
“wɛɛ ‘bha -nu -wo mü ‘zü. -Më ’ö -kë
’ö -kë “dhϋ ?
-Gblü gɔɔn -sü kë ’ö- wo =dɛɛ ‘gbɛ
bha, -a -gɛn –yö ‘gbɛ, “kɛɛ -a do ‘ö
‘kwa dho kwa “dhi yö- -bha -dede ya‘gü, yö -mü =dhɛ “sɛgɔ “dhiϋ -mɛ -nu
2

‘dhö, -yö -kɔlookota -nu -dhɛ “dhiϋ mɛ -nu ‘dhö, -a -nu ‘gbɛ -wo mü ‘ö
=wa bo -ya -sü -zë -a ‘ka “sɛ “dhiϋ,
ziaan ‘ö woo bɔ- ‘ka kö -wo ‘mɛ -nu ‘ö
‘wo dɔ -a -nu ‘ka klüü“ dhö, -a -nu -ya
wo -kɔ =wlöö -nu ‘ka, ‘yö ‘wo -a -zian
=mɔɔ.
-Duɛɛ
‘dhɛ
‘ö
-duɛɛ
-tiantiandhe ‘ka, ‘yö ‘wo nu woo- mɛ
-nu -dhɛ =dhɛ “sɛ do ‘bha mü –a –bha
‘dhö. “Sɛgɔ “dhiϋ -mɛ, plezidan bha,
=dhɛ ‘ö- dë ‘dhö ga, ‘yö -ya -a “gblʋʋ
‘gü, ‘yö yöö =de ‘pö ‘ö -duɛɛ ‘kpii- ‘ö
-kë “dhasü “pɛpɛ -naa ministrë
duɛɛ ‘ka bha, ‘yö- nu ö -dega ‘zlaa- dhɛ. -A ‘bha -nu =ya kë, “sɛgɔ “dhiϋ mɛ -nu =wa “sɛ -to “dhϋ -sü -bha
‘wëë- ‘sü, ‘yö =wa woo “pɛɛn -ta
-dhɛ baa-. “Pɛɛn ‘dhɛ ‘ö ‘yaa- -nu -bha

“pɛɛn ‘ka bha, -a -nu -mawɔn ‘yaa kë
yö -zë -a -bha…
“Sɛgɔ “dhiϋ -mɛ -nu, -yö -kɔlookota nu -dhɛ “dhiϋ -mɛ -nu…’ö- -nu ‘tɔ së yöö pö, “iin ‘ö pö ‘yaa- -nu -bha
=dhɛ -Zlan -gɔ “dhiϋ ‘kpii- ‘ö ‘wo gun a -dhɛ sië ‘Zan- Papö 2, ‘ö- -wɔn -yö
=see kwɛɛ, “su ‘ö ‘wo- -dhɛ ‘Dannëng
-wo ‘gü =zaɔ bho =glööbɔ, ‘ö “Kwi
‘dhö- -dhɛ Avril, -a -dhɛkpaɔyi =plɛ (2)
‘ka -tɔ -dho ‘kɔɔdhö “tϋng ‘ka, “sɛ ‘ö
‘wo- Wlɔmö -kë -a ‘gü bha, -a =slɔɔ dhɛ -ya kë ya- =dɛɛ. ‘Zan- Papö 2 bha
‘yaa gun =dheglizë ‘ö ‘wo- Katodhikö kë ‘ö -a -gɔ “sɛ ‘gü, yöö do -gɔ “dhiϋ;
-yö -gun -a “pɛpɛ ‘ö ‘wo “kpʋngtaa ‘ö
‘wo -kë Katodhikö bha- ‘ka, -a -nu
=gban -gɔ “dhiϋ. -Kwɛ
-kaɔng

"Nimlʋʋ 004
=plɛ ö ga “saɔdo ‘ö- -kë yë ‘gü ‘yö- wɔn gun see- -naa bha, mɛ =gban
dhɔ -yö gun -a kë sië. ‘Yaa gun mɛ
‘bha -zë ‘gü kë sië. -A ‘mɛ
-nu ‘ö
‘waa -Zlan ‘gü-a -nu ‘dhö, -a ‘mɔɔ‘sëëbho -mɛ ‘dhö, -a =geebë
-dhɔ
-kë -mɛ -nu ‘dhö -yö -gun -a -nu =gban
-gɔ -yɔɔ ‘kwëë- -mɛ -nu ‘ka. =Ya kë
-gɔ -yɔɔ ‘kwëë- -mɛ -nu ‘ka. =Ya kë
“dhϋ kö -yö -gun mɛbhɩɩ -gɔ -yɔɔ
‘kwëë- -mɛ -dede ‘ka. ‘Yaa gun mɛ -zë
kë -go “kpʋngtaadhɛ -to “dhϋ -sü ‘gü.
-A -Zlan ‘gü -mɛ -nu suu =gban -suu

Duö

-Kwɛ 2005	

“dhϋ kö -yö -gun mɛbhɩɩ -gɔ
-yɔɔ
‘kwëë- -mɛ -dede ‘ka. ‘Yaa gun mɛ -zë
‘gü kë sië. Kwa dë -nu -wa -pö =dhɛ:
<< ‘Wɔn -së kë -mɛ ‘yaa =dhɛng -Zlan
-gɔ. >> -A -gɛn -mü =dhɛ ‘mɛ bha =dhɛ
-a -wɔn ‘ö =see, -a -wɛɛ bho -yi bha
‘ka, mɛ -yö kë -go “kpʋngtaadhɛ -to
“dhϋ -sü ‘gü. -A -Zlan ‘gü -mɛ -nu suu
=gban ‘dhö, “mɔɔ- ‘sëëbho -mɛ -nu
‘dhö … -a -nu =gban -wo -gun
“dhɛɛdhɛ ‘bha ‘ö ‘Wlɔmö Katodhikö
-nu -bha -Zlan -kwangdhö mü ‘ö ‘wo- dhɛ mü ‘Sɛn- Piɛɛdhö -bha -kë “dhϋ -

=gban -suu =gban ‘dhö, “mɔɔ- ‘sëëbho
-mɛ -nu
-gaɔ suu =gban ‘dhϋ, -a
=geebë -dhɔ kë -mɛ -nu ‘dhö… -a -nu
=gban -wo
-gun “dhɛɛdhɛ ‘bha ‘ö
‘Wlɔmö Katodhikö -nu -bha -Zlan kwangdhö mü ‘ö ‘wo- -dhɛ mü ‘SɛnPiɛɛdhö
-bha “dhɛɛdhɛ bha- ‘gü.
‘Mɛ ‘ö ‘wo gun ‘mü -wo -ziö
sü bha- ‘gü, kö kwa -mɔɔ -a -bha ‘ö
‘kwa- pö =dhɛ -yö -gun mɛ -gɔ “dhiϋ mɛ -tiaandhe ‘ka. -A zuëga -yö -gun së -dedewo. “Sɛgɔ “dhiϋ -mɛ =ya kë
“dhϋ, “sɛ -yö ‘waanu.

Mɛ =slɔɔ -pë -nu -wɔn
-Kɔlookota do ‘bha -yö
kwaa- “Kɔdivua -sɛ ya- ‘gü,
‘ö ‘wo- -dhɛ “kwi -wo ‘gü
(ANARIZ-CI). ‘Wɔn ‘ö -gban
-mlü ta -wɔn -bha =në ‘ö ö
“tϋng -kë -a ‘gü. -Kɔ ‘ö dho
kë- -bha kö -mlü ‘ö mɛ -ya ta
-yö =mɔɔ mɛ -bhö -pë waamɛ -gɔ -wɔn -nu -dan “kwëë
-sü -bha, =në ‘ö ANARIZ-CI bha yë ‘ka. -A
-kë “dhϋ -

Mɛ -de “badhʋbho -sü

sü bha- ‘gü, -kwɛ ‘dhɛ ‘ö
kwɛɛ ya, -kɔlookota “wɛɛ
‘dhɛ -nu ‘ö ‘wo kë -a pö woo
-mlü ta bha, ‘yö ANARIZ bha
‘ö -nu gba -mlü ‘ö woo- ta,
‘ö ‘wo- suu -dhɛ NERICA
bha, -a “kidhʋng “gblü =plɛ
( 2000 ) ‘ka. =Ya kë “dhϋ kö
‘tɔngdhö -kaɔng =plɛ ( 20 )
=në ‘ö bha. ‘Wɔn bha -yö kë
-kë “dhϋ ‘pödhɛ ‘ö -kë

TOUMODI ‘ka, -a ‘gü. -A kë
‘ö ANARIZ -ya wo “dhϋ bha,
-ya -kë “dhϋ kö kwa
dega -bha -mlü ‘ö ‘kwa dhota bha, -yö =mɔɔ kwa -ta
kwa -gɔ “sɛ ya- ‘gü, kö
mlü ‘dhɔ -sü ‘ö “sɛ “wɛɛ -nu
‘gü bha, -a -nu fiëë -yö kë.
-A -gɛn =dhɛ -kwɛ ‘ö -ziö ya,
-mlü ‘ö ‘kwa kë- dhɔ “sɛ
“wɛɛ -nu ‘gü, -a sɔng -yö kë -

mɔɔ miliaa këng do ö -kɔ do
( 110.000.000.000 cfa )
bha. -A -kë “dhϋ -sü bha
‘yaa kwaa- “sɛ ‘tɔ dhi -sü ‘ka,
“kɛɛ kö -mlü ta -dhɛ
tiaandhe -nu -wo kwa -gɔ
“sɛ ‘gü. =Ya kë “dhϋ kö -yö
-së kö ‘mɛ “dhϋ dodo ‘ka -yö
ö -de nu -mlü -ke kë -sü
dhɛ, kö kwa -de =slɔɔpë -yö
=mɔɔ kwa -ta.

'Wɔn 'ö -gban -potaasü -wɔn -bha.
‘Wɔn ‘ö -gban =bɛdhɛga “vlaanvlaan -nu ‘dhɔ -sü -bha -kpinng “dhiϋ
=Bɛdhɛ -nu ‘ö ‘wo -kë Sinua =bɛdhɛ
-nu ‘ka bha, -a -nu “dhɔɔ dɔ -sü zü ‘dhö
bho kwaa- “sɛ ‘ö ya- ‘gü, -a dhayi -kwɛ
-kaɔngdo ö ga “saɔdhu -naa =nɛ. -Kwɛ
‘dhö ziö sië ‘dodo kö- -da ‘gü =në ‘ö -da
sië do ‘ö dho- ‘ka. -A -kë “dhϋ -sü bha‘gü, dɔ ‘ö ‘kwa- wo =dɛɛ, =bɛdhɛ -nu
bha -a ‘dhɛ -nu ‘ö- -nu “dhɔɔ dɔ “tϋng -

nu =wa ziö, ‘ö ‘waa -tiaandhö ‘zü bha,
‘yö ‘mɛ -nu ‘ö ‘pë -nu bha -a
-nu
“dhɔɔ dɔ ‘sëëdhɛ ‘yaa- -nu -gɔ bha, ‘wo-nu “dhɔɔ dɔ sië -kpinng “dhiϋ -dhɛ nu, ‘kɔ “gϋngta -dhɛ -nu ‘gü. =Dhɔtrɔɔ nu ‘ö ‘wo -kë =bɛdhɛ “dhɔɔ -dɔ ‘gü -kɔ
-nu ‘ö ‘wo- -nu -dhɛ “kwi
-wo ‘gü
faamasi, -a -nu dëmɛ -nu ‘ka, =wa

dhiang suu =gban -suu =gban zë “sɛ -gɔ
“dhiϋ -mɛ -nu -dhɛ kö =bɛdhɛ
-nu
bha -wo ‘go “ sɛ -bha, “kɛɛ -a “wɛɛ ‘bha
‘yii yën. “Kɛɛ kö ‘pë -nu bha =në ‘ö ‘wo
-mɛ -nu zë sië =dɛɛ ‘gbɛ. -A kë “dhϋ -sü
bha- ‘gü, -kwa kwa -de ‘kun =bɛdhɛ -nu
bha -a -nu -gɔ, ‘yii kë “dhϋ, kwa
dho kwa -de zë- “wɛɛwɛ.

'Wɔn 'ö -gban troo -nu -bha mɛ wɔnkɔ -nu 'gü
-Dhɛkpaɔyi =plɛ ya- “piϋ
troo ‘ö -kë -dhöökpö -zuö
-sü ‘ka bha, -a ‘bha -yö kë
-kë kwa -gɔ “sɛ ‘ö ya ‘gü. -A
-gɛn -mü =dhɛ -dhöökpö
-troo ‘kpii- -dede ‘ö ya kë ‘ö
-zuö “sɛgɔ “pɛpɛ ‘ö ‘wo
“kpʋngtaa, -a -nu =zinng ‘gü,
‘yö- ‘bha yöö -zuö -kwɛ ‘ö nu
sië ya- ‘ka ( 2006 ). -A -kë
“dhϋ -sü bha- ‘gü, “sanni
“sɛgɔ -nu bha -wo ‘dho
“dhϋ, ‘yö- -nu ‘gü -ya =wɛɛ

‘Wɔn ‘ö -gban -dhöökpö -zuö -wɔn -bha

=kö, kë “dhϋ kö ‘mɛ ‘ö =ya
kë “ gbɩɩ- kö -yö gun ‘dho- naa. -A -kë “dhϋ -sü bha‘gü, “sɛgɔ -nu ‘ö ‘wo waa‘Kɔdivua -nu =loo ‘ko -ta kö
-a -nu ‘gü -yö =wɛɛ bha, ‘yö
-a “gbɩɩ- do ‘bha ‘dhö -kë
Ezitö -sɛgɔ ‘ka. Ezitö -sɛgɔ
bha, ‘yö -ya -sü ‘ka kwaaMɛtii “sɛ ya -a -gɔ ‘dhuϋϋ=yën. -A ‘gü -mɛ -nu -wo dhöökpö -zuö
dedewo. “Kɛɛ kwa- -ma

=dhɛ -piö dhiϋ bho -piö -yö
-dhö. -Aga ‘yö ‘mɛ -nu bha
waa- kwaa- -dhöökpö -zuö
-mɛ -nu ‘ö ‘wo- -nu ‘tɔ -dhɛ
Biö bha ‘yö ‘wo ‘pë bha-zuö “kwi -a “su ( Avlilö ) ‘ö ziö ya- ‘gü, -a -dhɛkpaɔyi kaɔngdo ö ga “siϋsiö -naa
bha- ‘ka. Kwɩɩ“ -mɛ -nu
kwaa- “yʋʋ -mü ! kwaa“yʋʋ -mü ! Kwa kë ‘mɛ -nu
bha- -a -nu -gɔ -kë ‘bii- =plɛ
‘ka ‘gbaan- dhö. Ya ‘go mü

kö “sɛgɔ do =në =ya ‘to. ‘Yö
-kë Kamödhunö -sɛ ‘ka. ‘Kwa
-a -nu -gɔ -zë kë kö
dhöökpö -zuö -troo ‘kpiibha, kwa -dho ‘dho- -a -zuö
“Dhima “sɛ ‘gü -kwɛ ‘ö nu
sië ya- ‘ka. -A -gɛn -mü =dhɛ
-dhɛ bha =në ‘ö ‘wɔn bha ‘ö
dho kë -a -bha. =Ya kë “dhϋ
“dhϋ kö -kwaa -dhɛ Atanna
kö -yö nu kwa -dhɛ “tɛɛ ‘ka.

3

"Nimlʋʋ 004

Duö

-Kwɛ 2005	

"Yɩɩ -wɔn
Baa -kɔn -bhö -mɛ “gbɩɩ- =plɛ
“Yɩɩ -wɔn ‘ö ya -yö -gban
mɛ =plɛ ‘ö baa -kɔn -dhɔ ‘ö
gun -a -nu kë sië -dedewo,
-a -nu -bha. Baa -kɔn -dhɔ
-yö mɛ ‘gbɛ -kë, “kɛɛ mɛ =plɛ
‘ö ‘wo bha, ‘bha yö- -nu bha, ‘yii ‘daɔnnu. -Aga, yi do
‘ka, kö -a -naa baa -kɔn
wɔn “siϋ =ya ziö, ‘yö- -nu
-bha =dhuutii -yö ‘pömɛ -nu
=gban -dhɛ ‘yö- pö- -nu
-dhɛ: << Kwɩɩ“ -mɛ -nu, mɛ
“gbɩɩ- =plɛ woo kë -kɔ “ʋʋ
-kɔ ‘ö- ‘gü, mɛ do ‘bha -yö
-kë ‘ö- -bha “gbɩɩdhɛ “dhiϋ
-yö -ziö. -A -kë “dhϋ -sü bha‘gü, ‘mɛ ‘ö “gbɩɩ- baa -bhö

-sü ‘gü, kwa -dho -a
-mɛ
dɔ =dɛɛ -Yannggbe waa=Kɛyang =zinng ‘gü. >> =Dhɛ
‘ö -kë “dhϋ ‘yö =dhuutii
‘dhö- pö ö bha dhebë -nu
-dhɛ -wo ‘dho =gbaukɔ ‘gü
-wo baa -kpa ö -kpa -kɔ -ta
-dedewo “tʋʋ “drɔɔ -drɔɔ
-bha. -Wa ‘gü -pë kë “tɩ -wü
‘ka. -A -dhɛ -yö -wɔ -zlëë
dhö kö baa bha -ya ma, kö
-wa nu- ‘ka “dhɛɛdhö. ‘ö gun
kë sië “dhϋ bha kö “dhɛɛtɛ
=ya pa -titidhö mɛbhɩɩdhe
‘ka =dhɛ dha -yö nu. -Kaa
-ga ‘yö =dhuutii -ya pö: <<
Yanngbe kaa- =kɛyang, ‘mɛ

‘ö- -bha baa kpö ‘ö dho kë- ‘Wɔn bha -a bhlɔɔ yaa -ma
‘kpii- kö -yö ziö ‘ka ö “tɛado =Kɛyang ‘gü -sü bha, ‘yö ö
-bha -ta -yö ‘to ‘ka “dhϋ -yö -kɔ -da “tɩ -gɔ ‘kpikikpiki ‘bha
yö- ‘ka baa ya -a yën -sü ‘ö gun “tʋʋ bha- =bha bha-bha, kö yö =në ‘ö “gbɩɩ-.
‘gü, kö -yaa “mëng “wɛ -A zü bho -sü =në ‘ö “gbɩɩ-, ziɔnziɔndhö, kö ‘yaa ö “sɔn kö -Yannggbe =ya baa bha- ziaan yö- ‘gü.
=gban ‘to “dhϋ -yaa -ya ö -kɔ -A -dhɛ ‘ö =dhuutii -ya yö ‘yö
-ta kö -yaa ziö “tʋʋ ‘ka, -ya ö -kɔ dɔ ö -gɔɔ “suϋ yaa ö -ya -a “mëng -sü -bha; kö- da -a ‘gü bha -a -wɔn ‘gü.
“yanyi -yö =wɛnng sië. Kö- ‘Yö- pö =Kɛyang =në ‘ö “gbɩɩ“yan =ya -wo ‘gü -ziisü ‘ka . Mɛ =gban -wo kë-kun
=ni. Kö mɛ =gban “wɩ sië:<< ‘pö tɛan- ‘ka =dhɛ =Kɛyang
-Yannggbe bhii ga =zɔɔ -wa ! =në
‘ö
“gbɩɩ-.
Aa‘ -Yanngbe ‘bhaa ‘to -ee !
>> -Aga ‘yö -Yanngbe ‘ö baa
bha- =mëng.
Yöö kë -kɔ “ʋʋ -kɔ ‘ö- ‘gü, -piö “dhiϋ bho -piö -yö -kë.
“Zɛ Emaniɛ

"Gwϋng
> Kwa -mɔɔ -a -bha ‘ö ‘kwa ‘wɔn
-zɔn ‘ka sü gɔndë ‘në ‘ö- -bha ‘në ‘dhö -pö “yi =bhaa ‘ö- -dhiang ‘dhö zë -sü
‘ka ‘sëëdhɛ -be ‘në ‘ö -kë ‘waa ‘wɔn yaa “yʋʋ bho ‘wɔn yaa ‘ka -a ‘gü bha-bha. ‘Wɔn -zɔn ‘ka -së -dede =në ‘ö bha. -A ‘sëëdhɛ -be ‘në bha -a “dhɔɔ
-bha -yö “Zɛ Emanuɛ -gɔ “Maadhö.

Ü këyɔɔ -ya ‘wɔn yaa kë ü ‘ka, ‘bha ‘dho-gɔ “yɔɔ dɔ- -gɔ ‘wɔn yaa ‘ka. Ü -bha -yö kë
‘wɔn -së kë -sü ‘ka -a -mɛ -dhɛ. -A -gɛn -mü
=dhɛ ‘wɔn -së kë -mɛ ‘yaa =dhɛ -Zlan -gɔ
tongtongdhö. Kwa- -ma “dhϋ.

Pë -Wlangda -sü
‘Sëëdhɛ -be ‘në -nu ‘ö- -nu -yö “kpɛnngdhɛ ‘yaa =gblɛɛn
‘zü
=Ya ‘go yö –zë –a ‘gü, =klang –tiantiandhe –dede ‘ö –gban ‘mɛ
‘sëëdhɛ ‘në -nu ‘ö ‘wo “dhϋ bha wo –mü :
‘ö ü zuë“ ‘dhö =gi –sü ‘ka ‘wɔn ‘bha ‘kosɔn, ‘ö dho kë –kɔ ‘ö- -bha
-Kɔ -mɔɔ ‘wɔn -bha -sü -yö Yesu -gɔ kö -yö mɛ dha.
kö –yö ‘go ü zuë“ “piϋ, -a =klang bha –a do –yö –dho këYesu -bha mɛ -nu =klang- kë -wo -nu.
‘Dannëngdhö “kwi –bha “su ‘ö –kë Août ‘ka, -a ‘gü. –A zü –yö
–dho bho- -a –dhɛkpaɔyi –Blɛɛsü ‘ka, ‘yö- “dhiϋ ‘dhö ta –a “saɔdo
–naa ‘ka. –A =plɛ -naa –yö –dho kë- “Zuan Wɛn “su ‘dhɛ ‘ö –kë
‘sëëdhɛ ‘ö -gban “gʋng -yua -bha -kpɔ mɛ ‘ka -sü -bha.
Juillet ‘ka bha, ‘ö sü -a –dhɛkpaɔyi –kaɔng =plɛ ö ga “saɔdhu ( 25 )
=Ya kë “dhϋ kö -ka ka baa- sië kö ‘ka ‘wëëga ‘në ‘bha -ya –bha ‘ö yö- ‘ka –a –kaɔng –yaaga ( 30 ) –bha. “Kɛɛ -kaa ‘gü ma –
-ka -kɔ “sɔɔ kö -wa yö “kpɛnng yi ‘ö- ‘ka, ‘ka ‘to ‘ka- -nu së ‘ka; Mɛ “pɛpɛ ‘ö kaa- nu =klang- =plɛ bha, -a –nu –ta bha, –ka
‘dhɔ.
–dhɛkpaɔyi do ‘to “dhiϋ kö ‘ka nu.

Pë "bin ‘ö ya –a – ga –sê ‘ka kö ziaan ‘ö dho –Pamɛbhamɛ =plöö ‘ü- -zɔn

4

"Nimlʋʋ 004

Duö

-Kwɛ 2005	

	

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ.
Yii- ‘drɛsü -mü 08 BP 857 Abidjan 08 ‘ka. Tel. 22.43.12.72.
‘Mɛ -nu ‘ö ‘wo ‘sëëdhɛ ‘ö ya- -kë, wo -mü =Sai Zoziasü , "Dhɔɔgbö Zafe, =Kesɩ Mɔyan Dhifɔngsü, Valangtɛn Vidrinö
waa- Edhɛna Pɛdhɛkwalösökaya ‘ö- -nu =gban =plɛ ‘wo go Dhusi ‘ö -da “Anɛsü ‘ö go ‘Suisü , -a -nu ‘ka.

5

"Nimlʋʋ : 005

‘Kplo

-kwɛ 2005 	"su –bha ‘sëëdhɛ -mü	

"Gwɛɛtaawo	
Dhiang -wo tiaandhe

WƆN -TAƆNG -MA 'GÜ 'SËËDHƐ

’Sëëdhɛ ya -yë -kë -mëwɔn ’gü ?

-Më 'ö -kë 'yö bhii ü -de -wo pö ? Sëëdhɛ ’ö ya -yö -kë ü -de -wo ’gü -mëwɔn
’gü, ’yö ’yii kë “Kwi -wo, “Dhima -wo, ’Glɛɛ- -wo -nu ’gü ?
-Ya ’ö- wo kwa -wo ’gü bha, -yö -kë ’’dhϋ kö -ya -zɔn kwa -dhɛ -blɛɛsü ’gü =dhɛ
kwa -dega -wo ’ö -kë =Danwo ’ka bha -yö =bhlëë -sü ’pö. -Wo -nu ’ö -Zlan -ya
-nu -da bha, -a “wɛɛ ’bha ’yaa =bhlëë -sü kö -yö ziö- ’ka- ’bha -ta. ’Pë ’ö -a -dhɛ
’dhö- -bha kö ’kwa- kë, yö -mü =dhɛ kö ’mɛ ’ö “dhϋ -yö =bhlëë -ya ö -de -wo
-bha kö -yö kë -tiaandhe -wo “wɛɛ pö -mɛ -nu "yan 'gü "kpʋngtaa. Yö =nëwɔn ’gü, =ya kë =dhɛ ’bhaa dɔ ü -de -wo -wo pö -dhɛ ’ka, kö -a -dhɛ -ya -bha kö
’ö sü =dɛɛ -bha, ’ü -ya -a draan- -sü -bha.
-A =plɛ -naa -mü =dhɛ -yö -ya kwa -de -wo ’gü “dhϋ kö ’wɔn -nu ’ö ’wo -kë
kwaa- =Danwo pö “pɛɛn -ta, ’wɔn -nu ’ö ’wo -kë kwaa- ’Kɔdivua -sɛ ’gü, ’wɔn nu ’ö ’wo -kö “kpʋngtaa kö ’kwa ’dho kë- -a -nu =gban -wɔn ’gü tii, “kɛɛ kö ’kwa
-a ’bha -nu ma.
=Ya ‘go mü, -a -dhɛ -ya -bha kö bhi ‘ö ‘ü ‘sëëdhɛ ya -a -wo pö sië bha, ’ü kë
=dhɛ mɛ ‘bha ‘ö ‘wo Samadhi mi -kë -a ‘dhö. ‘Mɛ bha ’yö -kpan mɛ do -bha ziaan
-ta kö ’wɔn yaa kë -mɛ -nu -waa -gi, ’yö dho- ’ka ’yö ’wo- “dhɛ -kë, ’yö -kë

“klϋϋklϋ. =Ya kë =dhɛ Samadhi mi ’kö
bha ’yii kë nu ’nu ’mɛ bha- -dhɛ,
-mëwɔn ’ö gun yöö- “dhiϋ =slɔɔ ? ’Mɛ ’ö
’wo- -gi bha -yö -mɔɔ -bha ’nu ’ö ga.
’Kwa- pö “dhϋ kö kwa- -pö =dhɛ kö ’bhii
kë dɔ ü -de -wo -gɔ “gbɩɩ- kö- =bhlëë -yö
kë- -bha, “tϋng ’bha -yö -dho -wo ’ö -kë
=dhɛng -pë ’ka, ’ö go “sɛ -bha. =Ya ’go
mü, bhi ’ö ’ü dɔ ü -de -wo -ya -dhɛ ’ka
bha, ü këyɔɔ -ta ’kun. Nu -a -dhɛ. Kë
=dhɛ Samadhi mi bha- ‘dhö.
=Ya kë =dhɛ 'wɔn 'bha 'dhö ü -gɔ kö ’üpö yi -dhɛ 'ö -gban kwaa- =Danwo "sɛ
'gü -wɔn -bha, yii- 'drɛɛsü =nɛ: 08 bp 857
Abidjan 08. Bureau Dan.

Kwaa- =danwo pö "sɛ 'gü -wɔn
“Kwi -a “su ‘ö -kë zue ‘ka
bha, -a –bha -dhɛkpaɔyi -kaɔng =plɛ
ö ga “sɔɔdhu -naa bha ‘ö sü- -bha ‘ö
yö- ‘ka –a -kaɔng -yaaga -naa -bha,
=klang- ‘ö -gban mɛ zuë” “piϋ -yua
bo -kɔ -bha, -yö -dho kë- ‘ka -Zuan
yuö ( Zouan- Hien ). =Ya ‘go mü “su
dhɛ ‘ö -kë ‘Utö ( Août ) ‘ka ‘ö dɔ Zue
“piϋ bha, ‘ö sü -a -bha -dhɛkpaɔyi
-blɛɛsü -bha ‘ö yö- ‘ka -a “saɔdo
-bha, =klang- bha -a do ‘bha -yö
-dho kë- ‘ka ‘Dannëng -dhɛ yaan- bha.
Mɛ -nu ‘ö ‘wo dho kë=klang- bha -a -zɔn -mɛ “gblϋgblϋ -

Mɛ zuë” “piϋ –yua bo –kɔ
nu ‘ka -wo =plɛ. -Wa mɛ do -dhɛ
Pasitëë Koya. ‘Yö- mɛ do ‘dhö -kë
Kato Bonifasü ‘ka. Bonifasü bha, -yö
-kë ‘sëëdhɛ -slëë ‘gü -mɛ ‘kpii- -dede
‘ka kwa -dewo ‘gü ‘Dannëng “pɛɛn
-ta. -Zlan =ya “wɩ- -bha mɛ “wɛɛ
‘bha -nu -wo -dho kë- -nu “piϋ ‘ö
‘wo- -nu -ta kun.
=Klang- bha, -a -ya -gɛn mü =dhɛ ’ö sü -gblü -da -sü -bha,
mɛ ‘gbɛ
-dede =në ‘ö ‘wo mü ‘ö-nu zuë” ‘dhö =gi -sü ‘ka. -A –nu
zuë” -yö ‘to -sü ‘ka =taama ga ‘ö
bhɔ- -nu -bha, -a -nu =slɔɔpë ‘sü ‘ö
wo, “gbɩɩ- -dhɛ -wɔ ‘ö wo ‘nëdhiëng

-nu ‘dhö, dhebë -nu ‘dhö, -a -nu -ta,
-yö mɛ ‘gbɛ zuë” ‘to -sü ‘ka =taama
-dedewo.
-Kɔ ‘ö dho kë- -bha kö ‘wɔn
-yö ‘go -a -nu zuë” “piϋ =në- -wɔn
‘gü ‘yö =klang- bha ‘ö -ya. -A -wɔn
‘gü mɛ =gban “pɛpɛ kwa -dhɛ -yö wo
-sü ‘ka ‘wɔn bha- -ta. =Ya dhi ‘mɛ ‘ö-dhɛ -yö -mɔɔ -a -bha ‘ö dho –Zuan
Yuö, “iin ‘Dannëngdhö.
-Kwaa ‘wɔn dɔ- ‘ka =dhɛ
‘sëëdhɛ ‘gbɛ -dede “dhɔɔ -bha -yö
-dho kë- ‘wɔn bha- -ta. =Dhɛ “dhϋ,
‘mɛ “dhϋ -a ‘dho -sü ‘ka, -yö ‘wëë‘kun ö -kɔ “piϋ kö –ya –nu ‘dhɔ.

L’orthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes qu' en français.
Attention:
1. c, h, j, qu et x n'existent pas en dan.
2. r ne se trouve jamais au début d'un mot.
Voici le reste de l' alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
=wee
sel
ɛ
"pɛ
déchirer

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö
töö

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier

ü
üü
ün
üün
ϋ
ϋϋ
ʋ
ʋʋ

'gü
"güü
=blün
glüün
"gϋ
"bhϋϋ
"tʋ
"tʋʋ

intérieur
amère
miette
rouler
brûler
tarir
oreille
sauce

-Wo 'dho -kɔ ( Les tons )
très haut
haut
moyen
bas
très bas
très haut + très bas
haut + très bas

"dhü
'kɔ
dë
=zɛ
-dhɔ
"klang'yënng-

arbre
maison
père
termite
amour
singe
soleil

"Nimlʋʋ 005

‘Kplo

-Kwɛ 2005	

Kwaa- "Kɔdivuaa -sɛ 'gü -wɔn
-Kwaa ‘wɔn dɔ- ‘ka
=dhɛ -tosɛa -kë ‘flëë- ‘gü
-sü =ya kë “bhadha -dede
‘ka dɔ ‘ö ‘kwa- wo ya- ‘gü.
-A -kë “dhϋ -sü bha- ‘gü,
kwaa- “sɛgɔ “dhiϋ -mɛ -yö
“dhasi -nu -ya -sü -nu ‘ka
kö ‘ko -yö zë =kwa -mɛ -nu,
mɛ zë -mɛ -nu, ‘wɔn yaa kë

-Tosɛa -kë ‘flëë- ‘gü -sü ‘dhö ‘ö ‘yaa- wo
-mɛ -nu “pɛpɛ bha- -nu -naa “kwanngdhɛ -nu -zü, ‘ka. -Ya kë –sü ‘ka “dhϋ a -nu “dhiϋ -nu wlüü”.
“kwi -pö “gblϋgblϋ -nu, -a Wo “kwɛɛ -nu kë -piö -nu
‘sɛɛnnë -nu ‘gbɛ -dhɛ ‘gü ‘ka.
kwa -gɔ “sɛ ya- ‘gü. =Ya ‘go
-Wo pë -ya ‘kɔ
yö
-zë -a ‘gü, -yö -dhɛ =dhong -nu ‘ö ‘wo- -nu
-sü ‘ka mɛ -nu -gɔ “kwi
- -dhɛ “kwi -wo ‘gü fönɛtrë
pö -nu bha- -nu ‘gü kö - bha, -a -nu -bha. -Wo
wo woo- ‘kɔbhang -nu ‘ö ‘gbɛn- -nu -ya “kwanngdhɛ

-nu ‘gü. “Kwanngdhɛ -maa
kë -mɛ -nu -wo kë kpökpö nu ‘ka. -Gɔn gɔɔn -mɛ -nu
-naa -dhioo -yö do. =Ya kë
“dhϋ kö kwa- -pö =dhɛ ‘mɛ
‘dhɛ ‘ö ü -kɔ “dhiϋ ‘dhö “pʋ
-sü ‘ka –wëëga -wɔn
“gblʋʋ “piϋ, ü -mɔɔ -a -bha
‘ü ü -bha -kë

"Kpʋngtaadhɛ -wɔn
Bili ‘Gramö (Billy Grahamö) -bha -kwɛ -kaɔng “saɔdo “yʋʋ ‘sü ‘ö- wo
Bili ‘Gramö bha
-Zlan ‘gü mi ‘kpii- -mü. -A kwɛ =ya kë -kaɔng “saaga
ö ga “saɔdo. ‘Ö -ya -Zlan
-bha yë -bha, -a -kwɛ
-kaɔng “saɔdo (60) -naa
=nɛ. “Kwi -bha “su ‘ö -kë
‘zuɛn- (Juin) ‘ka ‘ö -ziö ya,
-a
–bha
-dhɛkpaɔyi
-kaɔng =plɛ ö ga “sɔɔdhu –
naa bha, ‘yö -kpan
‘kwëëdhe ‘kpii- ‘ö -gban

-Zlan ‘gü -mɛ -nu –bha, a -kë -a ‘ka =Mlɛɛkɛɛn “sɛ
‘gü, “Kwi -pö do ‘bha ‘ö
mü ‘ö ‘wo- -dhɛ “Niyɔɔkö
(New York), -a yaan- -bha,
-dhɛkpaɔyi -yaaga ‘ka
‘gbaandhö mɛ “gblü këng
=plɛ
ö
-kɔ
-yaaga
(230.000) wëëdhö. –Zlan bha yë bha -ya kë -sü ‘ka
-dedewo.

-A -gɛn -mü =dhɛ yö -Zlan -wo pö -sü ‘ka
“sɛgɔ këng do ö -kɔ “saaga
waa- “sɛgɔ “sɔɔdhu (185)
=në- -nu ‘gü ‘gbaandhö
“kpʋngtaa. Mɛ “gblü këng
=plɛ ö -kɔ (210) =në ‘ö
-Zlan -wo bha -a pö -sü
‘ka -a -nu -dhɛ ‘ö nu ‘ö yö‘ka
=dɛɛ
-bha.
=Dhamlɛɛkɛn “sɛgɔ “dhiϋ mɛ -nu waa- “sɛgɔ “wɛɛ -

nu -gɔ “dhiϋ -mɛ -nu
wo kë wo “tʋ -to -a -bha. Kɔ do ‘ö mɛ -nu ‘wo gun
‘Zan- ‘Papö 2 ‘sü sië- ‘ka,
“iin -a -ga sië- ‘ka bha, ‘yö
‘wo yöö =de ‘pö -a sü-bha.
Bili ‘Gramö bha,
-a -bha dhiang “pɛpɛ ‘ö-nu zë, -a -gɔ -dɔ -dhɛ
mü =dhɛ : << N Dëmɛ a nu
sië >> ‘ka.

Mɛ =slɔɔ -pë -nu -wɔn
-A -kwɛ -yiisiö
naa =nɛ, “Kwi -a “su ‘ö -kë
sɛtangblë ‘ka, -bha, -a
-dhɛkpaɔyi -kaɔng do ö ga
“suɩsiö -naa bha, ‘yö
=Dhamlɛɛkɛn -nu ‘wo- pö
=dhɛ ‘ö sü “su ‘dhɛ ‘ö ‘kwa‘gü, ‘ö -kë zue (Juillet) ‘ka
ya, -a -bha, “sɛgɔ “pɛpɛ ‘ö
waa- ‘në -nu ‘ö- -nu -kwɛ
‘yii kë =mɔɔ =kö -kaɔng do
ö ga “saɔdo -bha -a –nu
–da =kakao -bhlaa -nu ‘gü,

‘Wɔn ‘ö -gban ‘në ‘sɛɛnnë -naa yë “gbɩgbɩ- kë -sü -bha
‘wii ‘dho -a –nu -bha -bhlaa -nu ‘gü. -A mɛ ‘dhɛ =kakao ‘dhɔ-. “Sɛgɔ -nu ‘ö nu ‘ö ‘wo -kë =dhɛ =zuee
‘wo “dhϋ bha “Kɔdivuadhɛ -nu, pë see- -pë -zë ‘ka -pë
-ya -nu kpö ‘gü. -A -kë “dhϋ -nu -wo -nu –a -nu -dhɛ ‘ö
-sü bha- ‘gü, -wo kë- -pö ‘wo- -nu =wɛng ‘bhlaadhɛ
‘waa woo kwaa- =kakao -nu bha- -nu ‘gü, -a -nu
‘dhɔ. -Yö -bhɔ -a -bha “dhi -yö -ziö “gblü këng
=dhɛ ‘në -nu ‘ö ‘wo -ziö do ö -kɔ “sɔɔdhu -ta. “Kɛɛ
“gblü këng =plɛ ö -kɔ kö =bɛdhɛ -nu ‘ö ‘wo bha
“saaga -ta ‘ö- -nu -kwɛ ‘yii -wo -ziö ’në -nu zë -sü -gɔ
kë =mɔɔ =kö -kaɔng do ö ga -suɛɛsuɛɛdhö.
“saɔdo -bha, =në ‘ö ‘wo yë
‘Në -nu ‘ö ‘wo yë
kë sië “bang ‘ka =kakao “gbɩgbɩ- -nu bha -a -nu kë

sië =dɛɛ “kpʋngtaadhɛ -to
“dhϋ -sü ‘gü, -wo -ziö
“miliɔng këng -yaaga ö kɔ =plɛ -ta. -A mɛ ‘gbɛ
-dede =në ‘ö ‘wo- -nu kpö
‘gü ‘ö waa- -a -nu -da yë
‘gü -mɛ -nu ‘waa -gban wo
‘kwëë- tongtongdhö. -Ka
-wëëwɔn -nu -ga bha !
-Kwaa kë -së kö
‘kwa ‘dho kë- ‘wɔn suu bha
-a kë -mɛ
-nu ‘ka.

'Wɔn 'ö -gban -potaasü -wɔn -bha.
“Yua ‘ö -gban dha -bha ban -sü -bha
“Yua ‘ö “kwi -nu ‘wo- -dhɛ -nu ‘ö “yua bha ‘ö- -nu kun -kwɛ
fiɛvrë tifoidö bha, -a -gɛn ‘kpii- -dhɛ -bha -wo -mɔɔ mɛ “miliɔng -kaɔng do
-yö -gban dha ban -sü =në- -bha. ‘Mɛ ö ga “saɔdo -bha. ‘Yö ‘mɛ -nu ‘ö ‘wo
2

to- -gɔ -kwɛ -bha -a -nu kpö =zinng
‘gü ‘wo mɛ “gblü këng “saɔdo. ‘Ö ‘mɛ
‘ö- -bha -a -mɛ kwi -yö -kun
-

"Nimlʋʋ 005
dedewo ‘ö- “dhiϋ ‘dhö -ziö. ‘Ö kë sië
“dhϋ kö- -mɛ -yö ‘kɔ =taama kë sië
“yɔɔn ‘ka, ‘ö- “yan ‘gü ‘dhö =niëë -nu
wo, ‘ö -a -gɔ ‘gü ‘dhö wü, ‘ö -a ‘gü
‘dhö ga. -Kɔ ‘ö “gʋng -yö mɛ -kë -a
‘ka, ‘yö “yua ‘ö “dhϋ bha, -a -bha
‘dhö- ‘ka ‘pö.
“Kɛɛ -a -bha bha, -a “dhɛ kë
-kɔ -yɛɛ -yö ‘gbɛ, “kɛɛ -a ‘dhɛ -nu ‘ö

‘Kplo

-Kwɛ 2005	

kwa dho ‘klɛɛ- ‘kpɔ -a -bha, “iin ‘ö
‘wo dho ‘to- kwa “yaan, yö -mü =dhɛ
-kwa “yi -wɔn ‘kun -së -dedewo. Kwa
mü -yi -nu, -zu ‘ka -yi -nu, “yi ‘kö –
kë -zë wo =dhɛ kwa -mawɔn -yö
dho zun- -bha, -kwa baa- -a -nu -bha së ‘ka. =Ya ‘go mü kwa “zu -dhɛ -nu,
‘kɔ =taama kë -dhɛ -nu, pë -kpa -dhɛ
-nu, ‘pë ‘ö dho kwa “dhi ‘ö –kë -zë wo

-bhöpë ‘ka, -kwaa -nu -wɔn kë -kɔ së kë. =Ya ‘go ‘bha wo ‘mü -kwa “slë
mɔɔ- -bha kö =dhɔtrɔɔ -nu -wo kwa
pike. -Kwa ‘dho- -nu “piϋ. -Kwɛ =plɛ
pikee do.
Kö ‘kwa- ‘gü ma -së ‘ka bha
‘aa -yö kë ?

'Wɔn 'ö -gban troo -nu -bha mɛ wɔkɔ -nu 'gü
-Dhɛkpaɔyi =plɛ ya“piϋ troo ‘ö -kë -dhöökpö
-zuö -sü ‘ka bha, -a ‘bha -yö
kë -kë kwa -gɔ “sɛ ‘ö ya ‘gü.
-A -gɛn -mü =dhɛ -dhöökpö
-troo ‘kpii- -dede ‘ö ya kë ‘ö
-zuö “sɛgɔ “pɛpɛ ‘ö ‘wo
“kpʋngtaa, -a -nu =zinng ‘gü,
‘yö- ‘bha yöö -zuö -kwɛ ‘ö nu
sië ya- ‘ka (2006).
-A
-kë “dhϋ -sü
bha- ‘gü, “sanni “sɛgɔ -nu
bha -wo ‘dho “dhϋ, ‘yö- -nu

‘Wɔn ‘ö -gban -dhöökpö -zuö -wɔn -bha

‘gü -ya =wɛɛ =kö, kë “dhϋ kö
‘mɛ ‘ö =ya kë “ gbɩɩ- kö -yö
gun ‘dho- -naa. -A -kë “dhϋ
-sü bha- ‘gü, “sɛgɔ -nu ‘ö
‘wo waa- ‘Kɔdivua -nu =loo
‘ko -ta kö -a -nu ‘gü -yö =wɛɛ
bha, ‘yö -a “gbɩɩ- do ‘bha
‘dhö -kë Ezitö -sɛgɔ ‘ka.
Ezitö -sɛgɔ bha, ‘yö
-ya -sü ‘ka kwaa- Mɛtii “sɛ ya
-a -gɔ ‘dhuϋ- =yën. -A ‘gü mɛ -nu -wo -dhöökpö -zuö
-dedewo. “Kɛɛ kwa-ma

=dhɛ -piö dhiϋ bho -piö -yö
-dhö. -Aga ‘yö ‘mɛ -nu bha
waa- kwaa- -dhöökpö -zuö
-mɛ -nu ‘ö ‘wo- -nu ‘tɔ -dhɛ
Biö bha ‘yö ‘wo ‘pë bha- zuö “kwi -a “su (Avlilö) ‘ö ziö ya- ‘gü, -a
-dhɛkpaɔyi
-kaɔngdo ö ga “siϋsiö -naa
bha- ‘ka. Kwɩɩ ” -mɛ -nu
kwaa- “yʋʋ -mü kwaa- “yʋʋ
-mü Kwa kë ‘mɛ -nu bha- -a
-nu -gɔ -kë ‘bii- =plɛ ‘ka
‘gbaan- dhö.

Ya ‘go mü kö “sɛgɔ
do =në =ya ‘to. ‘Yö
-kë
Kamödhunö -sɛ ‘ka. ‘Kwa -a
-nu -gɔ -zë kë kö -dhöökpö zuö -troo ‘kpii- bha, kwa dho ‘dho- -a -zuö “Dhima “sɛ
‘gü -kwɛ ‘ö nu sië ya- ‘ka. -A
-gɛn -mü =dhɛ -dhɛ bha =në
‘ö ‘wɔn bha ‘ö dho kë -a bha. =Ya kë “dhϋ kö -kwaa
-dhɛ Atanna –gɔ kö -yö nu
kwa -dhɛ “tɛɛ ‘ka.

"Yɩɩ -wɔn
-Bhɛa -Zlan -dhɛ -kɔ “yɩɩ -sü
=Dheglizö
suu
‘bha -yö Mɛtii “sɛ ‘bha ‘ö
‘wo- -dhɛ Kamörunö -a
‘gü, -a -bha -bhɛa -Zlan dhɛ -kɔ -yö -deta. -Waa pö
woo bhɛa” mɛ =gban wo “gblëënu ‘ö ‘wo -wɔ
wo ‘gu -ta “pɛɛpɛdhö ‘ö
‘wo wo -gɔ -gban -a ‘ka
“sɛɛ kö -wa wo “yan ta
kpɛngkpɛngdhö kö buzi dɔ
-sü -ya -nu -gɔɔdhö.
-Aga -dhɛkpaɔyi
do ‘ka kö dhebë ‘në do
‘bha bha =ya ö bha wun
-lö =gblɛngblɛn ‘ka
wlɛngdhö, ‘yö gun bhɛa”
bhawo
sië.
Yaa’ “ gblëënu ‘ö- wo bha,
-a -bha wun =ya yö buzi ‘ö
“pu sië -a -gɔɔdhö bha-

-bha, =ya -pö, -a wun “zɔ
=ya yö ‘pë ‘ö ‘pu sië bha-bha. Mɛ =gban -wo bhɛa”
sië -dedewo wo faan
=gban ‘ka. Buzi bha =ya yö
wun “zɔ -bhö -sü -bha
=dhɛ mɛ -yö -më -kë. ‘Mɛ
-nu ‘ö- -nu yun “gbiϋ ‘dhö
dɔ,-a =fii =ya kë -a -nu ‘gü
-së. -Wo “wɩ sië wo
zuë” “piϋ =dhɛ bhɛa” ‘ö
‘wo- wo sië bha =në -Zlan
-yaa ma, ‘pë ‘ö -kë ‘ö -kë
“dhϋ bha ‘yö bha.
‘Wo- kë sië “dhϋ‚ ‘mɛ “ʋʋ
‘mɛ ‘kö ö -gɔ “dhiϋ =wlüü
kö -ya -Zlan =bhlëë -siö.
Buzi ‘kö bha, -a
=gbaan yën, Pasitëë -yaa
pö -wo wo “yan “dhiϋ “pʋ
kö -wo wlüü”, ‘yö ‘wo gun

-a kë- -naa. Buzi =de ‘pö
wun bha -a din -ya kë- ‘gü
-dedewo -së ; -ya -bhö sië
“wɛ -nuɛɛnuɛɛdhö =dhɛ
mɛ -yö “yɔn “puu pa -tɔ
‘kaa- ‘ka, =ya =loo wun ga
=gblɛngblɛn bha- =zinng
‘gü. “Kɛɛ “yɔn =fii -së ‘ö
dhebë ‘në bha ‘ö kë- -ziö ö
=gwinng- ‘yö ‘wo gun -naa
-a -bha wun -lö bha, -a =fii
‘ö -ya -a -gɔ ‘ö go ‘mü ‘ö=gwinngdhɛ ‘ö- =nɔɔ “nɔɔ
kë sië -së ‘ka bha, -yö -kë
-a ‘gü =dhɛ -Zlan bha =në
‘ö -ya =lɔɔ ‘yö ö -kɔ ziö
sië- -gɔ ‘gü bha. -A -wɔn
‘gü, =ya faan -ya bhɛa” -sü
-bha ö “yan ta -sü ‘ka
kpɛngkpɛngdhö =dhɛ mɛ
-yö ‘wëë- -yɛɛbho ‘gü -kɔ

“dhi ta. “Kɛɛ ‘ö dɔ ‘mü kö a -kun -bha -dhɛ ‘yaabha ‘zü, kö pë -yö ‘ma sië-gɔ ‘ka =dhɛ mɛ -yö -më
-kë. Kö Pasitëë -zë -ya pö
sië -wo ‘dho bhɛa” -sü ‘ka
“dhiϋ, -Zlan -ya lɔɔ -a -nu
=zinng ‘gü, ‘pë ‘ö -kë ‘ö
“yɔn =fii –së –dede -ya ya bha, ‘yö bha. “Kɛɛ -a bha -pö “dhϋ -sü =gban
‘gü, dhebë ‘në bha ‘yii kë
dhang- bho- “dhiϋ. -Kaa ga =ya ö “yan “pʋ, -ya -ya
“gbla -sü -bha. Mɛ =gbaan
wlüü” “vaandhö.
=Bhluu “bhluudhe -ya -da.
-Zlan ‘yaa mü ‘ö
=lɔɔ, “kɛɛ =ya bhɔ dü -gɔ
-mɛ ( Satan ) -bha.
=Kesɩ Dhifɔngsü

3

"Nimlʋʋ 005

‘Kplo

-Kwɛ 2005	

"Gwϋng
> Kwa -mɔɔ -a -bha ‘ö ‘kwa ‘wɔn
-zɔn ‘ka sü gɔndë ‘në ‘ö- -bha ‘në ‘dhö -pö “yi =bhaa ‘ö- -dhiang ‘dhö zë -sü
‘ka ‘sëëdhɛ -be ‘në ‘ö -kë ‘waa ‘wɔn yaa “yʋʋ bho ‘wɔn yaa ‘ka -a ‘gü bha-bha. ‘Wɔn -zɔn ‘ka -së -dede =në ‘ö bha. -A ‘sëëdhɛ -be ‘në bha -a “dhɔɔ
-bha -yö “Zɛ Emanuɛ -gɔ “Maadhö.

Ü këyɔɔ -ya ‘wɔn yaa kë ü ‘ka, ‘bha ‘dho-gɔ “yɔɔ dɔ- -gɔ ‘wɔn yaa ‘ka. Ü -bha -yö kë
‘wɔn -së kë -sü ‘ka -a -mɛ -dhɛ. -A -gɛn -mü
=dhɛ ‘wɔn -së kë -mɛ ‘yaa =dhɛ -Zlan -gɔ
tongtongdhö. Kwa- -ma “dhϋ.

Pë -Wlangda -sü
‘Sëëdhɛ -be ‘në -nu ‘ö- -nu -yö “kpɛnngdhɛ ‘yaa =gblɛɛn
‘zü
‘sëëdhɛ ‘ö -gban “gʋng -yua -bha -kpɔ mɛ ‘ka -sü -bha.
‘sëëdhɛ ‘në -nu ‘ö ‘wo “dhϋ bha wo –mü :
=Ya kë “dhϋ kö -ka ka baa- sië kö ‘ka ‘wëëga ‘në ‘bha -ya -ka
-Kɔ -mɔɔ ‘wɔn -bha -sü -yö Yesu -gɔ kö -yö mɛ dha.
-kɔ “sɔɔ kö -wa yö “kpɛnng yi ‘ö- ‘ka, ‘ka ‘to ‘ka- -nu ‘dhɔ.
Yesu -bha mɛ -nu =klang- kë -wo -nu.
=Ya ‘go yö –zë –a ‘gü,
=klang –tiantiandhe –dede
‘ö –gban ‘mɛ ‘ö ü zuë“ ‘dhö
=gi –sü ‘ka ‘wɔn ‘bha ‘kosɔn,
‘ö dho kë –kɔ ‘ö- -bha kö –yö
‘go ü zuë“ “piϋ, -a =klang

bha –a do –yö –dho kë‘Dannëngdhö “kwi –bha “su
‘ö –kë Août ‘ka, -a ‘gü. –A
zü –yö
–dho bho- -a
–dhɛkpaɔyi –Blɛɛsü ‘ka, ‘yö“dhiϋ ‘dhö ta –a “saɔdo –

naa ‘ka. –A =plɛ -naa –yö –
dho kë- “Zuan Wɛn “su ‘dhɛ
‘ö –kë Juillet ‘ka bha, ‘ö sü a –dhɛkpaɔyi –kaɔng =plɛ ö
ga “saɔdhu (25) –bha ‘ö yö‘ka –a –kaɔng –yaaga (30) –

bha. “Kɛɛ -kaa ‘gü ma –së
‘ka; Mɛ “pɛpɛ ‘ö kaa- nu
=klang- =plɛ bha, -a –nu –ta
bha, –ka –dhɛkpaɔyi do ‘to
“dhiϋ kö ‘ka nu.

Pë "bin ‘ö ya –a – ga, -a –blɛɛsü bha, -a ‘klɔɔ- mɔɔ- kö ‘ü- -ya ü –kɔ “sɔɔ. –A do ‘bha –yö nu
sië =taama kö ‘ü- -bha ‘klɔɔ- mɔɔ- ‘pö.
-A ‘dhɛ ‘ö- =wlöö bha, -a –ga. Wü do –zë ‘ka –dhɛ “saaga –ya –bha, -a –nu mɔɔ-

	

4

"Nimlʋʋ : 006

‘Kplotɛi

-kwɛ 2005 	"su –bha ‘sëëdhɛ -mü	

"Gwɛɛtaawo	
Dhiang -wo tiaandhe

WƆN -TAƆNG -MA 'GÜ 'SËËDHƐ

’Sëëdhɛ ya -yë -kë -mëwɔn ’gü ?

-Më 'ö -kë 'yö bhii ü -de -wo pö ? Sëëdhɛ ’ö ya -yö -kë ü -de -wo ’gü -mëwɔn
’gü, ’yö ’yii kë “Kwi -wo, “Dhima -wo, ’Glɛɛ- -wo -nu ’gü ?
-Ya ’ö- wo kwa -wo ’gü bha, -yö -kë ’’dhϋ kö -ya -zɔn kwa -dhɛ -blɛɛsü ’gü =dhɛ
kwa -dega -wo ’ö -kë =Danwo ’ka bha -yö =bhlëë -sü ’pö. -Wo -nu ’ö -Zlan -ya
-nu -da bha, -a “wɛɛ ’bha ’yaa =bhlëë -sü kö -yö ziö- ’ka- ’bha -ta. ’Pë ’ö -a -dhɛ
’dhö- -bha kö ’kwa- kë, yö -mü =dhɛ kö ’mɛ ’ö “dhϋ -yö =bhlëë -ya ö -de -wo
-bha kö -yö kë -tiaandhe -wo “wɛɛ pö -mɛ -nu "yan 'gü "kpʋngtaa. Yö =nëwɔn ’gü, =ya kë =dhɛ ’bhaa dɔ ü -de -wo -wo pö -dhɛ ’ka, kö -a -dhɛ -ya -bha kö
’ö sü =dɛɛ -bha, ’ü -ya -a draan- -sü -bha.
-A =plɛ -naa -mü =dhɛ -yö -ya kwa -de -wo ’gü “dhϋ kö ’wɔn -nu ’ö ’wo -kë
kwaa- =Danwo pö “pɛɛn -ta, ’wɔn -nu ’ö ’wo -kë kwaa- ’Kɔdivua -sɛ ’gü, ’wɔn nu ’ö ’wo -kö “kpʋngtaa kö ’kwa ’dho kë- -a -nu =gban -wɔn ’gü tii, “kɛɛ kö ’kwa
-a ’bha -nu ma.
=Ya ‘go mü, -a -dhɛ -ya -bha kö bhi ‘ö ‘ü ‘sëëdhɛ ya -a -wo pö sië bha, ’ü kë
=dhɛ mɛ ‘bha ‘ö ‘wo Samadhi mi -kë -a ‘dhö. ‘Mɛ bha ’yö -kpan mɛ do -bha ziaan
-ta kö ’wɔn yaa kë -mɛ -nu -waa -gi, ’yö dho- ’ka ’yö ’wo- “dhɛ -kë, ’yö -kë

“klϋϋklϋ. =Ya kë =dhɛ Samadhi mi ’kö
bha ’yii kë nu ’nu ’mɛ bha- -dhɛ,
-mëwɔn ’ö gun yöö- “dhiϋ =slɔɔ ? ’Mɛ ’ö
’wo- -gi bha -yö -mɔɔ -bha ’nu ’ö ga.
’Kwa- pö “dhϋ kö kwa- -pö =dhɛ kö ’bhii
kë dɔ ü -de -wo -gɔ “gbɩɩ- kö- =bhlëë -yö
kë- -bha, “tϋng ’bha -yö -dho -wo ’ö -kë
=dhɛng -pë ’ka, ’ö go “sɛ -bha. =Ya ’go
mü, bhi ’ö ’ü dɔ ü -de -wo -ya -dhɛ ’ka
bha, ü këyɔɔ -ta ’kun. Nu -a -dhɛ. Kë
=dhɛ Samadhi mi bha- ‘dhö.
=Ya kë =dhɛ 'wɔn 'bha 'dhö ü -gɔ kö ’üpö yi -dhɛ 'ö -gban kwaa- =Danwo "sɛ
'gü -wɔn -bha, yii- 'drɛɛsü =nɛ: 08 bp 857
Abidjan 08. Bureau Dan.

Kwaa- =danwo pö "sɛ 'gü -wɔn
Danwo pö ‘sëëdhɛ -dee -nu ‘ö woo zu “kpɛnng
Kwaa- Danwo pö
‘sëëdhɛ -dee -nu ‘ö ‘wo
kë sië, ‘ö- -nu -zun
“kpɛnng -dhɛ ‘yaa =gblɛɛ
‘zü, ‘ö- -nu -pë ‘dhö kë
sië ‘Biya, wo -mü :

‘sëëdhɛ ‘ö -gban “gʋng
-yua bo -kɔ -bha -a ‘dhö,
-a ‘dhɛ ‘ö ‘wo- -dhɛ A
-Zlan -bha ‘ka waa- do
‘bha ‘ö -kë mɛ zuë” “piϋ
-yua bo ‘sëëdhɛ ‘ka, ‘ö
yö -zë mɛ ga “kɛɛ ‘bha -

wa -kpan -a -bha ‘nu
bha, -a -nu ‘ka.
‘Sëëdhɛ -nu ‘ö
‘wo “dhϋ bha, -wo -dho
kwa –ta -dede ‘kunkwaa- ‘wɔndɔdhe –nu
“gblʋʋ “piϋ. Ya kë “dhϋ

kö –yö -së kö ‘kwa kwa
baa- kö -wa zun “kpɛnng
yi ‘ö- ‘ka, ‘kwa kë mɛ
blɛɛsü ‘ka kö ‘kwa kwa
-bha ‘dhɔ.

L’orthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes qu' en français.
Attention:
1. c, h, j, qu et x n'existent pas en dan.
2. r ne se trouve jamais au début d'un mot.
Voici le reste de l' alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
=wee
sel
ɛ
"pɛ
déchirer
ɛɛ
=wɛɛ
moquerie
ɛn
-gɛn
pied
ɛɛn
=gblɛɛn
long
ë
pë
chose

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö
u
un
uun

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö
töö
"su
bun
=yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
üü
ün
üün
ϋ
ϋϋ
ʋ
ʋʋ

'gü
"güü
=blün
glüün
"gϋ
"bhϋϋ
"tʋ
"tʋʋ

intérieur
amère
miette
rouler
brûler
tarir
oreille
sauce

-Wo 'dho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"
moyen + haut

"dhü
'kɔ
dë
=zɛ
-dhɔ
"klang'yënngsavon
=gööscorpion
kpuu'

arbre
maison
père
termite
amour
singe
soleil
iroko
souche

"Nimlʋʋ 006

‘Kplotɛi

-Kwɛ 2005	

Kwaa- "Kɔdivuaa -sɛ 'gü -wɔn
-Zlan -wo -ya -pö:
« ‘Mɛ ‘ö ‘yaa yë kë, -a mɛ ‘ya ‘dho pë -bhö. » (2
Tesadhonikö
3 : 10)
Dhiang -wo kpö ’ö go
’Biblë ’gü ’ö -ya bha, mɛ
‘gbɛ -dede =në ‘ö ‘wo mü
‘ö ‘wo- bho -sü ‘ka wo
“tʋʋ -dedewo. -Ziaanwo
=dhɛ ‘kö -gblü ‘dhö kwaa“sɛ ya- ‘gü ya, -a -ta -kpɛa
=ya dɔ do =dhɛ -kɔ ‘ö
gɔndënë do ‘bha ‘ö- pö

Gbadhɛ -sü “dhiϋ =ya ziö

‘dhö =dhɛ
-gblü -ya da kö =sua -ya -da.
Mɛ ‘gbɛ -dede wo gbadhɛ -sü kë -sü ‘ka
wooyë
kpɛnngkpɛnngdhö
‘ka
=dɛɛ -yënng ya- ‘gü. -A
-wɔn ‘gü, mɛ -dede ‘ö
-kpla ‘dhö- -bha, ‘ö ‘yii kë“dhiϋ “wɛɛ ‘bha wlüü” bha, ‘waa =mɔɔ-bha
kö -wa -mɛ dɔ.

Gbadhɛ -kɔ -yɛɛ =ya kë
‘gbɛ. Mɛ ‘bha -nu -bha
-mü : « -Ka n -ta ‘kun kö
‘a ma =bɛdhɛ ‘dhɔ, “iin
ma gɔ =saa “dhiϋ =ya
‘kɔn ». Mɛ ‘bha -nu =de
‘pö -a -nu -bha -mü «
-Gblü =ya n bho n –yɛɛ
=bhaa, pë ‘bhaa n -gɔ. »
-A
-wɔn
‘gü
=dheglizë -nu -wo wo -de
’kun -sü ‘ka =dɛɛ mɛ suu
‘ö ‘wo “dhϋ bha- -nu -gɔ.

“Mɔɔ- ‘sëëbho -mɛ -nu
=de ‘pö -wa -ya wo -de
‘kun -sü -bha. -Yö “dhϋ
tɛan- ‘ka =dhɛ -wëëmɛ
-nu -ta -yö ‘kun, « kɛɛ -yö
-dho kë ‘mü =dhɛ kö
‘kwa- dɔ. ‘Kwa- pö “dhϋ
kö kwa- -pö =dhɛ ‘kwa
kwa -de ‘kun.

"Kpʋngtaadhɛ -wɔn
-Tosɛa -kë =nëng ‘gü -sü ‘ö ‘në -nu ‘wii =mɔɔ =kö, ‘a -nu ‘ka

‘Në
dhebënë
-nu
‘ö
‘wii
=mɔɔ
tongtongdhö =kö, ‘ö -a
mɛ ‘gbɛ -dhɛ
-ziaan
-kwɛ ‘yii kë yö =kö
-kaɔng do ö ga =plɛ
-bha,
-a
-nu
“gbɩɩtabho -sü kö -wo
-wɔ -a -nu ‘ka bha, =në ‘ö
-ya kë =dɛɛ -tosɛa kë -kɔ
-gɛn -dee ‘ka gɔɔn -nu -

Gɔndënë do =në
‘ö ‘wɔn ‘dhö -siö -a -dhɛ
-a -bha dhebë “gblʋʋ
“piϋ ‘wëëga -wɔn ‘gü,
“sɛgɔ ‘ö ‘wo- Izraɛdhö kë bha- ‘gü, ‘yö ‘wëë- ‘ö
waa- ö bha dhebë bha ‘ö
‘wo- =mɔɔ woo- -tosɛa
-todhϋ
–sü
‘gü

gɔ ‘ö ‘ya ‘sɔ. -Wa -dhɛ
“kwi -wo ‘gü pedofili.
-Ziaanwo -a yi ‘yii
kë =gwëë =kö, “tan bho mɛ ‘kpii- ‘ö ‘wo-dhɛ
Mikaɛlö ‘Diakösɔngnö,
‘ö -kë =Dhamlɛɛkɛn mi
‘ka ‘ö -a ‘tɔ ‘dhö ‘sɔ -sü
‘ka “kpʋngtaadhɛ -to
“dhϋ -sü ‘gü bha, -a ‘tɔ
-yö kë -zë ‘wɔn bha- ‘gü.
-Wo kë -kwɛ -nu -kë -a

-dhiang -bha ‘zuzu =plöö
za dɔ -sü
-bha. “Kɛɛ -a
pia” -yö kë -dhi -a “dhiϋ
‘to -dhɛ ‘gü. -Yö kë -kë
=sua =në- ‘ka ‘yö ‘wo kë-ya -a -bha. Gɔɔn- ‘gbɛ
‘dede =në ‘ö ‘wo mü
=dɛɛ ‘wɔn suu bha ‘ö- nu dhɔɔbhaawɔn ‘ka. Kë
=në ‘ö wo -së ‘yö ‘tɔng- nu ‘wo ‘dhö, ‘yö -kaso
‘dhö ‘dhö ; ‘yö ‘mɛ ‘ö

“Blɔɔdhɛwɔn do ‘bha =nɛ ‘zü

‘gbaandhö, ‘ö gun kwaa‘wëë- ya -a “miliɔng këng
-yaaga (300) ‘ka bha, ‘ö
“siϋ -da -a ‘ka.
‘Wɔn bha ‘yö ma
-dedewo -a -bha dhebë
‘ka ‘yö dho ö =gɔn bha,
-a -tazɔn ‘zuzu =plöö.
‘Mɛ -nu ‘ö ‘wo -kë ’pö

=dhɛ “siϋ -ya -da -dhɛ
-nu ’ka, ’kɔ -nu “iin pë
suu “wɛɛ ‘bha ‘ka “Kwi
=plöö ‘ö wo =në ‘ö ‘wo
“siϋ =dhuu ‘ö ‘wo- -nu
-dhɛ sapëë pɔngpie bha
=dhɛ ‘ö ‘wo nu =wo =loo
-dhɛ ‘ö bha- ‘gü, ‘ö- -naa
-gɔmɛ ‘ö ‘wɔn bha- -dhɛ

‘bha slaa” -dhɛ -bhɔ suu
bha- bho -wa ü ‘kun- ‘ka,
‘wo ü -da -kaso ‘gü.
-A -wɔn ‘gü -kwa
kwa “tϋng kë kwaa- ‘në
‘sɛɛnnë -nu ‘gü. –Kwa
-dhioo dɔ -dedewo -a -nu
-ta kö -wo wo ‘dho -dhɛ
-nu -ga. ‘Kwa ‘dho kwa
kwaa- -nu -zü ‘ö ‘wo -kë
dosɛng ‘ka wo -deta.
‘Kwa dɔ ‘ya- .

yö, ‘yö- pö yö -zë ö bha
-kwɛ -kaɔng -yaaga ö ga
“saɔdo –naa =nɛ yë ‘gü,
‘wɔn suu bha, ‘yii kë- yö
do.
‘Mɛ ‘ö ‘wɔn -kë bha kö
slaa” suu ‘bha =në ‘ö yöö
-da -a ‘gü. =Zang -nu -wo
-tun =kö ’kɛtö kë-.

Mɛ =slɔɔ -pë -nu -wɔn
-A -kwɛɛ -kaɔng
-yaaga ö ga do -naa =nɛ,
2

Bü -wɔn -kun -së -sü

-kwaa “sɛ “dhiϋ -mɛ -yö
kë- -pö =dhɛ ‘kwa ‘dho

biö -bü kë- ‘zü. “Kɛɛ yöö=gban ‘gü, “bü kë -mɛ

‘bha -nu -wo -tun =kö -a
kë-. -A -gɛn -mü =dhɛ -

"Nimlʋʋ 006
a “sɔn waa- -wü, -a kwi
waa- -dhɛ “wɛɛ ‘bha -nu
-wo mɛ -kë ‘në ‘kpɔ -mɛ
‘ka. -Ziaanwo -yö -bhɔ
-a -bha =dhɛ -a gbo -yö

‘Kplotɛi

‘në -naa “yua =bɛdhɛ -nu
‘ka.
‘Kö ‘zü yöö kë
“dhϋ =wɛ, -a gbo ‘ö bha
-yö “sɛ dhi -pë ‘ka, ‘ö-

-Kwɛ 2005	

‘saa- ‘gü, “dhü suu ‘gbɛ
-nu wo bhɔ -a -ziaan -ta,
‘ö “bü ‘yaa kë yën -pë
‘ka. -A -kë “dhϋ -sü bha-

‘gü, kö -yö -së kö ‘kwa
‘dho- zë-.

'Wɔn 'ö -gban -potaasü -wɔn -bha.
‘Wɔn ‘ö -gban -foodɔn -bha

-Kwɛ ‘ö ziö sië ‘dodo, ‘mɛ
-nu ‘ö
-foodɔn ‘dhö- -nu -bha, a -nu -da ‘gü =në ‘ö -da ‘ö dho- ‘ka.
-Kwɛ ‘ö -ziö tiidhö bha (2003), mɛ
“gblü -kaɔng do ö ga “saɔplɛ waamɛ këng do ö -kɔ do (17110) =në ‘ö
“yua bha ‘ö gun- -nu -bha kwaa“Kɔdivua -sɛ ya- ‘gü. -Kwɛ ‘dhɛ ‘ö ziö “sia- yö ya (2004) mɛ “gblü
-kaɔng =plɛ waa- mɛ këng -yiisiö ö kɔ “saɔplɛ waa- mɛ “suɩsiö (20479)
=në ‘ö gun- -nu -bha. =ya kë “dhϋ
kö -a -nu -da ‘gü -yö -da mɛ “gblϋ yaaga waa- mɛ këng -yaaga ö -kɔ
“saɔdo waa- mɛ “suɩsiö. Kö -yö kë
-da -a ‘gü ‘kpii-dedewo. Kö
zuëdhiϋtɛɛwɔn =në ‘ö bha. =Dhɛ ‘ö

-kë “dhϋ, ‘yö kwaa- “sɛ “dhiϋ -mɛ nu ‘wo ‘yaannu ‘wo
-dhɛ -ga
‘wɔn bha- ‘gü kö “yua bha yöo ‘dhɛ
kë -kɔ ‘ö- -bha ‘wo- -naa yö. =Dhɛ ‘ö
-kë ’pö =dhɛ “kɩsʋ ‘kpii- ‘bha -yö
-dhö ‘ö -ya -sü ‘ka -dewɔn “dhiϋ
“yua
-wɔn
“gblʋʋ
“piϋ
“kpʋngtaadhɛ -bha ‘ka bha, ‘yö
‘wɔn bha kwaa- “sɛgɔ “dhiϋ -mɛ nu ‘wo- -zɔn “kɩsʋ -gɔ “dhiϋ -mɛ nu ‘ka. -Kaa -ga ‘yö ‘pë -nu ‘ö ‘wo
nu kwa -dhɛ, kwa -ta -kun ‘ka -pë
-nu ‘ka, -a -nu =gban -loo ‘kota -sü
sɔng ‘ö -kë “miliɔng “gblü do waa“miliɔng këng “saɔdo (1600). Gɔ yiisiö ‘ö ‘wo- -nu -dhɛ “Kwi -wo ‘gü
4 x 4, -a -nu “saɔplɛ (7), =poponi -

kaɔng =plɛ (20), -dhöö ‘ö dhebë nu woo- -ya wo -bha kö ‘wa ‘dho
“yua ‘sü- (kapɔtë) -nu waa- pë suu
‘gbɛ ‘bha ‘dhö.
=Ya ‘go mü –wa -dhɛ kwa -gɔ kö
‘kwa ‘dho =dhɔtrɔɔ -nu “piϋ -wo
kwa pike ‘wɔn ‘dhɛ bha- -kang
bha. ‘Kwa pö kwaa- pë “gblϋgblϋ
-nu “iin -a ‘sɛɛnnë -nu -bhö, -yö së kö ‘kwa kwa -kɔ -nu “zu =kö
bɛɛsü. =Ya ‘go mü ‘zü ‘kwa kwaa- sɔ
-nu, pë ‘fiëë -nu “zu, -kwaa -nu ziö
“yi “wɔn -sü -nu ‘ka.
-Dhioo ‘ö ‘wo- -nu dɔ kwa -ta yö
=në -a ‘bha -nu =në ‘ö ‘wo bha. ‘Ya
‘dho kë- kwa ‘gü “wlaawɔn ‘ka. Kwa
-dega -a ‘wɔn -së -mü.

'Wɔn 'ö -gban troo -nu -bha mɛ wɔkɔ -nu 'gü
“Dhasi (“sɔdha) ‘ö
gblaa- “budhangdhe ‘ö-nu -gɔɔ ‘ö ‘wo nu kwaa“sɛ ‘ö ya -a ‘gü -gblü -wɔn
‘kosɔn ‘ö ‘wo- -nu -dhɛ
‘ONISI kwa -wo ‘gü, “kɛɛ
‘ö “Kwi ‘dhö ö bha -dhɛ
(ONUCI)
bha,
-wo
=dhadio do ‘bha -ya -sü
‘ka. Kwa -mɔɔ -a -bha ‘ö
‘kwa kwa “tʋ to -a -bha.
Kwaa- “kwi -pö -nu ‘ö -wɩ
-a -nu ‘gü =kö “tϋng ‘ö ya‘gü, wo -mü: ‘Biya -dhɛ

‘ONISI ‘ƐFƐMÖ
‘dhö,
-Buakɛɛ -dhɛ FM. =Dhadio -tiaandhe
‘dhö, “Dalʋa -dhɛ waa- -mü. ’Wɔn -nu ’ö ‘wo
“Kɔdhɔkɔ -dhɛ ‘dhö -a -nu -gban troo -tiaandhe ‘ö‘ka. Yamusoklɔɔn -dhɛ, suu ‘bha ‘dhö –kë
“Maa -dhɛ, =Wegine - -dhöökpö -zuö -sü -nu
dhɛ,
-Dukwitaa - ’ka, -a ’dhö, =naɔ yö -kɔ
dhɛ, Daokro
-dhɛ, - -nu, ’wɔn -nu ’ö ’wo kë sië
Bɔngduku waa- “Sanng “kpϋngtaa -a -nu ’dhö,
Pedro -dhɛ -nu -zë -a -nu ’yö- -nu -dhiang zë “Kwi -bha -yö -dho -ya =taama. wo waa- kwa -de -wo -nu
=Dhadio bha -wa ’ö ’wo kwaa- “sɛ ya- ’gü,
-dhɛ kwa -de -wo ‘gü -a -nu ’gü. ’Mɛ ’ö ’wo wo
‘ONISI ‘ƐFƐMÖ. ”Kwi -zë “tʋ to -a =dhadio bha -a
-yö ö bha pë -dhɛ ONUCI- -bha =dɛɛ -yënng ya- ‘gü

kwa -gɔ “sɛ ’ö ya- ’gü, -wo
-mɔɔ mɛ “miliɔng -yiisiö bha. -Yö -ya ’pö “dhϋ kö yö “sɛ waannu -dhiang nu zë.
“Dhasi -nu ‘ö ‘wo bha, ’wii
kë kë “sɛ dosɛng -bha
“dhasi, ’ka. -A “bin. “Sɛgɔ
’gbɛ =në ‘ö ‘wo wo -gɔ
dun ‘yö- -nu -wo -yö -kë
do kö ‘wo ‘wɔn ‘gbɛ -dhɛ
kë wo ‘kwëë-. =Ya kë
“dhϋ kö “sɔdha -nu bha wo -go “sɛ ’gbɛ =në- ‘gü

Gɔ -yö -kpɛa =dhɛ ‘në -yö =kpɛa -ee ?
=plöö -a gbö =tuabhodhɛ
-Aga ‘yö gɔ ‘në
‘gü. -Wo -gun gɔ ’kpii- sɛɛnnë do ‘ö nu ‘ö -siö
’gü ‘yö ‘wo gun ‘dho sië.
-a -nu -ta “wɛ “bɩngdhö.

-A
-dhɛ
‘ö
gɔndënë bha ‘ö- yö, ‘yöpö : « ‘Aa -ka klɔɔ- -wɔn -

"Yɩɩ -wɔn
Gɔndënë do ‘bha
=në ‘ö -ya gɔ ‘gü ‘yö ‘wo
gun ‘dho sië -a dɔ- “kwi

3

"Nimlʋʋ 006
ga. ‘Pë ‘kö ‘ü -tun =kö
sɛɛnnë ’ka ’ö ü ziö -kɔ
’dhö ya, ’bha kë =diö

‘Kplotɛi

‘kpii- -yö -dho kë- “gbɩɩ-kɛɛ ! »

-Kwɛ 2005	

-Yö -kë -a ‘gü
=dhɛ gɔ -yö -kpɛa =dhɛ
mɛbhɩɩdhe -yö =kpɛa.
Kesɩ Dhifɔngsü

"Gwϋng
« -A -kun “gbɩɩ- -mɛ =në ‘ö- =trɔɔn =slɔɔ. »
‘Ü -dewo -wɔn kë ’ö- wo ü -gɔ “gbɩɩ-, ‘ö ‘ü
-Pamɛbhamɛ -wo pö sië bha, ü -din ‘ya ‘dho yën-.
Ü zuë” -yö bhɔ -a -wo pö

-bha.

-sü -bha =dhɛ -tɔ gɔn zuë” -yö bhɔ po =gee
=Kesɩ Dhifɔngsü

Pë -Wlangda -sü
‘Sëëdhɛ -be ‘në -nu ‘ö- -nu
-yö “kpɛnngdhɛ ‘yaa =gblɛɛn ‘zü
.‘Sëëdhɛ ‘në -nu ‘ö ‘wo “dhϋ bha
wo –mü :
-Kɔ -mɔɔ ‘wɔn -bha -sü -yö
Yesu -gɔ kö -yö mɛ dha.
Yesu -bha mɛ -nu =klang- kë
-wo -nu.
‘Sëëdhɛ ‘ö -gban “gʋng -yua
-bha -kpɔ mɛ ‘ka -sü -bha.
=Ya kë “dhϋ kö -ka ka baasië kö ‘ka ‘wëëga ‘në ‘bha -ya -ka

-kɔ “sɔɔ kö -wa yö “kpɛnng yi ‘ö‘ka, ‘ka ‘to ‘ka- -nu ‘dhɔ.
=Ya ‘go yö –zë –a ‘gü,
=klang- –tiantiandhe –dede ‘ö
–gban ‘mɛ ‘ö ü zuë” ‘dhö =gi –sü ‘ka
‘wɔn ‘bha ‘kosɔn, ‘ö dho kë –kɔ ‘ö-bha kö –yö ‘go ü zuë” “piϋ, -a
=klang- bha –a do –yö –dho kë‘Dannëngdhö “kwi –a “su ‘ö –kë
‘Utö (Août) ‘ka, -a ‘gü. –A zü –yö
–dho bho- -a –dhɛkpaɔyi –Blɛɛsü
‘ka, ‘yö- “dhiϋ ‘dhö ta –a “saɔdo

–naa ‘ka. –A =plɛ -naa –yö –dho kë“Zuan Wɛn “su ‘dhɛ ‘ö –kë Juillet
‘ka bha, ‘ö sü -a –dhɛkpaɔyi –kaɔng
=plɛ ö ga “saɔdhu (25) –bha ‘ö yö‘ka –a –kaɔng –yaaga (30) –bha.
“Kɛɛ -kaa ‘gü ma –së ‘ka; Mɛ “pɛpɛ
‘ö kaa- nu =klang- =plɛ bha, -a –nu
–ta bha, –ka –dhɛkpaɔyi do ‘to
“dhiϋ kö ‘ka nu.

Pë "bin ‘ö ya –a – ga –sê ‘ka kö ziaan ‘ö dho –Pamɛbhamɛ =plöö ‘ü- -zɔn

	

4

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ.

"Nimlʋʋ : 007

-kwɛ 2005 	"su –bha ‘sëëdhɛ -mü	 "Gwɛɛtaawo	

-Dɔdhɛ

Dhiang -wo tiaandhe

WƆN -TAƆNG -MA 'GÜ 'SËËDHƐ

’Sëëdhɛ ya -yë -kë -mëwɔn ’gü ?

-Më 'ö -kë 'yö bhii ü -de -wo pö ? Sëëdhɛ ’ö ya -yö -kë ü -de -wo ’gü -mëwɔn
’gü, ’yö ’yii kë “Kwi -wo, “Dhima -wo, ’Glɛɛ- -wo -nu ’gü ?
-Ya ’ö- wo kwa -wo ’gü bha, -yö -kë ’’dhϋ kö -ya -zɔn kwa -dhɛ -blɛɛsü ’gü =dhɛ
kwa -dega -wo ’ö -kë =Danwo ’ka bha -yö =bhlëë -sü ’pö. -Wo -nu ’ö -Zlan -ya
-nu -da bha, -a “wɛɛ ’bha ’yaa =bhlëë -sü kö -yö ziö- ’ka- ’bha -ta. ’Pë ’ö -a -dhɛ
’dhö- -bha kö ’kwa- kë, yö -mü =dhɛ kö ’mɛ ’ö “dhϋ -yö =bhlëë -ya ö -de -wo
-bha kö -yö kë -tiaandhe -wo “wɛɛ pö -mɛ -nu "yan 'gü "kpʋngtaa. Yö =nëwɔn ’gü, =ya kë =dhɛ ’bhaa dɔ ü -de -wo -wo pö -dhɛ ’ka, kö -a -dhɛ -ya -bha kö
’ö sü =dɛɛ -bha, ’ü -ya -a draan- -sü -bha.
-A =plɛ -naa -mü =dhɛ -yö -ya kwa -de -wo ’gü “dhϋ kö ’wɔn -nu ’ö ’wo -kë
kwaa- =Danwo pö “pɛɛn -ta, ’wɔn -nu ’ö ’wo -kë kwaa- ’Kɔdivua -sɛ ’gü, ’wɔn nu ’ö ’wo -kö “kpʋngtaa kö ’kwa ’dho kë- -a -nu =gban -wɔn ’gü tii, “kɛɛ kö ’kwa
-a ’bha -nu ma.
=Ya ‘go mü, -a -dhɛ -ya -bha kö bhi ‘ö ‘ü ‘sëëdhɛ ya -a -wo pö sië bha, ’ü kë
=dhɛ mɛ ‘bha ‘ö ‘wo Samadhi mi -kë -a ‘dhö. ‘Mɛ bha ’yö -kpan mɛ do -bha ziaan
-ta kö ’wɔn yaa kë -mɛ -nu -waa -gi, ’yö dho- ’ka ’yö ’wo- “dhɛ -kë, ’yö -kë

“klϋϋklϋ. =Ya kë =dhɛ Samadhi mi ’kö
bha ’yii kë nu ’nu ’mɛ bha- -dhɛ,
-mëwɔn ’ö gun yöö- “dhiϋ =slɔɔ ? ’Mɛ ’ö
’wo- -gi bha -yö -mɔɔ -bha ’nu ’ö ga.
’Kwa- pö “dhϋ kö kwa- -pö =dhɛ kö ’bhii
kë dɔ ü -de -wo -gɔ “gbɩɩ- kö- =bhlëë -yö
kë- -bha, “tϋng ’bha -yö -dho -wo ’ö -kë
=dhɛng -pë ’ka, ’ö go “sɛ -bha. =Ya ’go
mü, bhi ’ö ’ü dɔ ü -de -wo -ya -dhɛ ’ka
bha, ü këyɔɔ -ta ’kun. Nu -a -dhɛ. Kë
=dhɛ Samadhi mi bha- ‘dhö.
=Ya kë =dhɛ 'wɔn 'bha 'dhö ü -gɔ kö ’üpö yi -dhɛ 'ö -gban kwaa- =Danwo "sɛ
'gü -wɔn -bha, yii- 'drɛɛsü =nɛ: 08 bp 857
Abidjan 08. Bureau Dan.

Kwaa- =danwo pö "sɛ 'gü -wɔn
Danwo pö ‘sëëdhɛ -dee -nu ‘ö woo zu “kpɛnng
“Su

waa- -dhɛkpaɔyi -nu dhong -kɔ

‘Wɔn ‘ö -gban “su
-nu ‘tɔ -nu, -dhɛkpaɔyi
-nu ‘tɔ -nu -bha “Maa
“sɛ, Gbiaangwinng “sɛ
waa- ‘Siiplöö “sɛ ‘gü, ‘ö
mɛ =gban dho -a -nu
dɔ- -yö -së kö ‘mɛ ‘ö ‘ü-

-nu dɔ, -a -nu -ya k ö
‘ü- bɔ “Zɛ Emaniɛlö dhɛ “Maadhö. “Kɛɛ ü
-zo ‘ya dho bhɔ- ü -de
‘tɔ ‘ö ‘katö didangtite ta -a nu -sü ‘ka. -A -ya
ü bha “su dhong

‘sëëdhɛ bha- -ta. Yi-kë
“dhϋ
kö
-Pamɛbhamɛ -zo ‘ya
‘dho
‘pö
ü
‘ka
yiplɛɛbha.
=Ya kë “dhϋ kö yi- pö =dhɛ ‘ö sü zangvie -

bha
‘ö
yö‘ka
desangblö -bha, ‘ü- -nu
‘tɔ nu kwa
-de wo
‘gü.
Kö Atanna -yö ü -ta
‘kun -a -nu =slɔɔ -sü bha bha ‘aa -yö kë.

L’orthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes qu' en français.
Attention:
1. c, h, j, qu et x n'existent pas en dan.
2. r ne se trouve jamais au début d'un mot.
Voici le reste de l' alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
=wee
sel
ɛ
"pɛ
déchirer
ɛɛ
=wɛɛ
moquerie
ɛn
-gɛn
pied
ɛɛn
=gblɛɛn
long

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö
u
un
uun

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö
töö
"su
bun
=yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
üü
ün
üün
ϋ
ϋϋ
ʋ
ʋʋ

'gü
"güü
=blün
glüün
"gϋ
"bhϋϋ
"tʋ
"tʋʋ

intérieur
amère
miette
rouler
brûler
tarir
oreille
sauce

-Wo 'dho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"

"dhü
'kɔ
dë
=zɛ
-dhɔ
"klang'yënngsavon
=gööscorpion

arbre
maison
père
termite
amour
singe
soleil
iroko

"Nimlʋʋ 007

-Dɔdhɛ

-Kwɛ 2005	

Kwaa- "Kɔdivuaa -sɛ 'gü -wɔn
-Tosɛa -kë ‘flëë- ‘gü dhe ‘ö ‘yaa ‘dhö ‘ö- wo
‘Wɔnyaa kë
-mɛ
-nu =wa kë
‘gbɛ =dɛɛ. ‘Kwa- pö
“dhϋ kö kwa- -pö :
=kwamɛ
-nu,
mɛzëmɛ -nu. “Bin
‘ma -dhɛ =kpaɔ kwa-ma =dhɛ -dhɛ ‚ö =ni
-wa mɛ zë-bha
“iin -wa mɛ =gi -a bha. =Ya kë “dhϋ kö
-tosɛa -kë ‘flëë ‘gü
-sü “wɛɛ -dede ‘yaa
‘dhö kwaa- “sɛ ya-

‘gü. -A -kë “dhϋ -sü
bha- ‘gü, ‘yö “sɛgɔ
“dhiϋ -mɛ waa- ö -kɔ
=wlöömɛ -mɛ -nu
‘wo “Kwi -a “su ‘ö
-kë ‘mɛ- ‘ka bha, -a
-bha -dhɛkpaɔyi
kaɔng -yaaga
naa bha, ‘yö ‘wo
‘wëë- miliaa do
-waa “miliɔng këng
“sɔɔdhu
(1.500.000.000 ) nu
=polisü -nu -dhɛ kö -

wo gɔ -nu waa- pë
“wɛɛ ‘bha -nu ‘ö-nu -mawɔn -nu ‘ö
dho zun- -nu -bha
kö- -nu ‘gü -yö kë
“ gbɩɩ-, kö- -nu -kɔ yö ziö ‘wɔnyaa kë mɛ -gɔ, -a -nu ‘dhɔ‘ka. “Sɛgɔ “dhiϋ -mɛ
-nu -wa -pö ‘pö =dhɛ
-kɔma “gblϋϋ- kë -sü
‘ö gɔ -mɛ -nu =polisü
-nu =zinng ‘gü bha, yö yën. Kö -yö -dho

kë- -dankwëë -wɔn
‘ka, “iin ‘yaa kë- ‘ka
-ee, yö =në kwa “yan
‘dhö -bha “tϋng ya‘gü televisiɔng ‘gü ‘ö
‘wo- -dhɛ << -Yö ‘to
“dhϋ ‘ö “Kwi ‘dhö-dhɛ sa sufi >> bha.
Atanna -yö dɔ kwa
-gban -gɔ kö ‘wɔn
“pɛpɛ -nu bha, -a
-nu fiëë -yö kë kö
‘kwa kw -de =slɔɔdhɛ
‘në ‘bha yö.

"Kpʋngtaadhɛ -wɔn
Mɛ ‘kɔn -wɔn -dede =nɛ

=Dhamlɛɛkɛn mi do
‘bha ‘ö ‘wo- -dhɛ ‘Nëil
Aamëstrɔnnggö ( Neil
Armstrong ) ‘ö -kë mɛ
-blɛɛsü ‘ka ‘ö -ta “su
-ta, =ya “fɔngfɔng
-dede ‘sü ö bha wun
bho -mɛ “piϋ. -A -sü
“piϋ
-gɛn -mü =dhɛ
-a -bha wun “dhɛ =në
‘ö- “pɛɛn ‘në sɛɛnnë
‘bha “dhɔɔdɔ miliɔng
do waa- ‘wëë- “gblü
këng do ö -kɔ -yiisiö (
1.800.000 f ). -Më ‘ö -

Gɔndënë do =në
‘ö ‘wɔn ‘dhö -siö -a -dhɛ
-a -bha dhebë “gblʋʋ
2

kë ‘yö- “dhɔɔ dɔ ? Wun
bho -mɛ bha, -ya -pö
=dhɛ -a kë ‘ö- wo “dhϋ
bha -a -gɛn -mü =dhɛ
‘mɛ ‘ö- -bha wun ‘ö
bha, mɛ -tiaandhö
-dede, ‘ö- -wɔn ‘dhö
“gbɩɩ-, ‘ö -ya -sü ‘ka
-dewɔn “dhiϋ, -yö -mü.
=Ya ‘go mü -a -gɛn =plɛ
-naa ‘ö ‘dhö, yö -mü
=dhɛ ‘yaa gun nu sië
‘zü ö -gɔ bho -dhɛ ‘gü ö
“piϋ, “kɛɛ kö yö=në -a
‘kosɔn ‘yö mɛ ‘gbɛ ‘ö

gun nu sië ö “piϋ wun
bho- -dhɛ ‘gü, -a -bha
–kë
mɛbhɩɩdhe
-tiaandhe
‘ka
-sü
-wɔn ‘gü. -A bha nu ‘ö
‘yaa gun- wo sië ‘zü
bha, mɛ -nu ‘waa nu
‘zü. -A -gɛn -yaaga
-naa ‘ö wun bho -mɛ
bha ‘ö- nu, yö -mü
=dhɛ ‘mɛ ‘wun ‘dhɛ
“dhɔɔ dɔ
-mɛ -nu
“gblϋgblϋ ‘ö ‘wo -kë
-nu wo =dhɛ ‘Diɔnö
Kenedi ( Jonh Kenedy )

“Blɔɔdhɛwɔn do ‘bha =nɛ ‘zü

“piϋ ‘wëëga -wɔn ‘gü,
“sɛgɔ ‘ö ‘wo- Izraɛdhö kë bha- ‘gü, ‘yö ‘wëë- ‘ö

waa- ö bha dhebë bha ‘ö
‘wo- =mɔɔ woo- -tosɛa
-todhϋ
–sü
‘gü

Ɛlvis Presle ( Elvis
Presley ), Napoleɔng
waa- -gblüdë Siɔndes
1( Chiondes I ) -nu
‘dhö, -a -nu -mawɔn
-yö -gun -a -bha wun
“dhɛ -bha woo- wun
“dhɛ “dhɔɔ dɔ -dhɛ ‘gü.
Mɛ ‘kɔn -wɔn =ya kë
=dɛɛ ‘gbɛ “kpʋngtaa.
“Iin =dhɛ ‘wɔn bha ‘yaa
ka ‘kɔn “wɛ -ee ?

‘gbaandhö, ‘ö gun kwaa‘wëë- ya -a “miliɔng këng

"Nimlʋʋ 007
-yaaga (300) ‘ka bha, ‘ö
“siϋ -da -a ‘ka.
‘Wɔn bha ‘yö ma
-dedewo -a -bha dhebë
‘ka ‘yö dho ö =gɔn bha,
-a -tazɔn ‘zuzu =plöö.
‘Mɛ -nu ‘ö ‘wo -kë ’pö

-Dɔdhɛ

=dhɛ “siϋ -ya -da -dhɛ
-nu ’ka, ’kɔ -nu “iin pë
suu “wɛɛ ‘bha ‘ka “Kwi
=plöö ‘ö wo =në ‘ö ‘wo
“siϋ =dhuu ‘ö ‘wo- -nu
-dhɛ sapëë pɔngpie bha
=dhɛ ‘ö ‘wo nu =wo =loo

-Kwɛ 2005	

-dhɛ ‘ö bha- ‘gü, ‘ö- -naa
-gɔmɛ ‘ö ‘wɔn bha- -dhɛ
yö, ‘yö- pö yö -zë ö bha
-kwɛ -kaɔng -yaaga ö ga
“saɔdo –naa =nɛ yë ‘gü,
‘wɔn suu bha, ‘yii kë- yö
do.

‘Mɛ ‘ö ‘wɔn -kë bha kö
slaa” suu ‘bha =në ‘ö yöö
-da -a ‘gü. =Zang -nu -wo
-tun =kö ’kɛtö kë-.

Mɛ =slɔɔ -pë -nu -wɔn
-Bhöpë suu -dee ‘ö nu -sü ‘ka
‘Kuu- waa- baa suu
-dee ‘bha =ya nu. -Wa -nu
-dhɛ yavo. “Kwi -a “su ‘ö -kë
‘zuɛn- ( Juin ) ‘ka ‘ö -ziö ya,
‘yö ‘wo -a -nu -zɔn ‘ka “kwipö ‘ö -kë Bokangda ‘ka,
“Bawlɛɛ -naa “sɛ ‘gü , =në -a

‘gü, “kɛɛ ‘pödhɛ ‘në ‘bha ‘ö
mü ‘ö -kë Tekikro ‘ka =në ‘a
‘gü, “kummana ‘ö “pɛɛn
‘dhɛ bha- ‘ka -a ‘wëëdhö.
-Kɔlookota do ‘bha ‘ö mü ‘ö
‘wo -a -dhɛ Akomibla =në ‘ö
nu ‘wɔn ‘dhɛ bha- ‘ka. “Kɛɛ

‘yii kë kë pëtamɛ -mɛ -nu ‘ö
‘wo -kë kwaa- “kwi -nu ‘ka
‘ö- -nu ‘tɔ ‘dhö -kë Anadɛɛ
‘ka, -a -nu tii’ ‘ka -wɔn ‘ka. A -wɔn yaa =gblɛɛn ‘zü kö
tapë suu -dee -nu bha -wo

wo “kpɛnng kö “Kɔdivuaa mɛ -nu =gban ‘kwa- dɔ.
=Ya kë -Zlan dhɔɔbhaa ‘ka
mɛ =gban kwa -dho -a suu
ta- ‘pö. Kö -kwa kwa “ya ’to
tapë
-dee bha- nu -gɔ.

-A “dhɛ ‘ö =dhɔtɔɔ nu -wa =slɔɔ bha, -wa -sü
kurang -bha mɛ ‘kun -sü
=në- -bha. -Wa -pö “yua
bha =ya kë ‘mɛ ‘ö- ‘gü, =ya
‘pa -a -gɔtëng ‘ka, ‘yö -yɛ -a bha =dhɛ kurang -yö mɛ sü. A ‘bha
-nu =ya kë ‘mɛ ‘ö
glɔɔ “dhɛ “kpɛa ‘dhö- ‘gü,

“tan -nu ‘wo “wɩ sië “gbɩɩ
‘ka, -wo -pa -a -bha “yua bha. ‘Yënng- ‘yaa -dhɛ ‘ö- bha -tiaandhe ‘ka, -yö -pa
mɛ ‘bha -nu
-bha “yua bha ‘pö.

'Wɔn 'ö -gban -potaasü -wɔn -bha.
Glɔɔ “dhɛ “kpɛa -yua
“Yua ‘ö -kë glɔɔ ‘dhɛ
“kpɛa -yua ‘ka bha
-yö dhɛ =gban “pɛpɛ ‘gü
“kpʋngtaa. -A “dhɛ -yö
-dhö. ‘Ö gun -blɛɛsü -yö
-gun mɛ ‘gbɛ ‘gü =dhɛ “yua
‘ö “dhɛ ‘yaa ‘dhö yö -mü. -A
“bin, -a “dhɛ -yö -dhö.
‘Wɔn do ‘ö mü yö

-mü =dhɛ‚ ’mɛ ’ö “yua bha
‘ö- -bha, -a -mɛ =ya =bɛdhɛ
‘sü ö ‘sü -kɔta. =Dhɔtrɔɔ -nu
-waa pö -ya ‘sü -kpɛawo, kö-dhɛ -ya -bha =dhɛ -ya -nu wo -ya =bhlëë ‘gü. ‘Ya ‘dho wlö
dhɛkpaɔyi ‘bha -ta
tongtongdhö -yö ‘to- ‘ka
“dhϋ “yua -yö bo.

'Wɔn 'ö -gban troo -nu -bha mɛ wɔkɔ -nu 'gü
-Yö -së kö ‘në ‘kpɔ -sü -naa “dhiϋ -yö ‘to “wɛ -ee ?

-A yi ‘yii kë =kwëë

‘në ‘kpɔ -sü, “iin ‘në ‘kpɔ

‘wo “dhϋ bha -wa -pö ‘wii

-sü -nu, “sɛ -to “dhϋ -sü -a

‘dhɛ ‘ö -kë =dhɛ -wo “kwi

-nu bha -wa -pö ‘wii kë wo

-A -gɛn

‘wo bha, =në ‘ö -wa kë “sɛ

=kö, kwaa- Mɛtii “sɛ kpö

-wo -pö -a -nu ‘gü bha, -a
-nu =gban -wo kë -yakwëë

‘kpii- do ‘ö -gban ‘në ‘kpɔ
-wɔn -bha –a

-kë. -A -ta,

=dheglizë ‘ö -kë katodhikö
‘ka,
-a
–gban
-bha
“gblϋgblϋ -nu bha, ‘wɔn bha

‘yii kë dhi -a -nu -dhɛ. -Zlɔɔ

-sü “dhiϋ ‘to -sü bha, evɛkö
-bha yö- ‘gü tongtongdhö.
=Bɛdhɛ ‘sü -sü -nu, -dhöö
-ya mɛ -bha

-sü kö ‘wa

‘dho ‘në ‘kpɔ- -nu, ‘gu bho
-sü waa- -a kë -sü kö dhebë

-nu -wo kë =gblöödhe -nu
‘ka -sü -nu bha, -Zlan ‘gü

-mɛ -nu “gblϋgblϋ -nu ‘ö

“wɩ- -bha =dɛɛ, “iin dhia”.

-mü =dhɛ ‘kwa-

pö “sɛ -yö “gla, kö kwa- pö ‘në -yö ‘kpɔ. ‘Mɛ -nu ‘ö

‘wo - pö =dhɛ “sɛ “gla -sü
‘yii -gban ‘në ‘kpɔ -wɔn

-bha bha, =sua =në ‘ö
‘wo- -kë. ‘Pë ‘ö ‘yaa “sɛ
“gla, yö -mü “flɛɛ, =flü,

“iin -kɔma “gblüü- -nu kë

‘wëë- =kwaan -sü -nu ‘ö

‘ö- ‘gü, ‘yö -a “sɛ ‘yaa “gla.
‘Yaa yö -zë -a ‘ka, -zlɔɔ ‘në
‘kpɔ -sü -bha -sü, “iin -a
“dhiϋ ‘gbaannu -sü ‘yaa
-mü.

Bhi ‘ö ‘ü ’sëëdhɛ ‘ö ya
-a -wo pö sië bha, ü ü -bha pö -a ‘gü mü =dhɛ ?

"Yɩɩ -wɔn
Gɔndënë do ‘bha ‘ö -kë
“bü kë -mɛ ‘ka, ‘yö nu ö gbö

‘Mɛ ‘ö buu -da =zloo -bha tele ’gü

=tuaabho “Kwi =plöö. -A nu
-kɔ -blɛɛsü =në ‘ö ‘ö “Kwi

=plöö ‘ö ‘kwa “wɩ sië- ‘ka
“dhϋ bha. Mɛ bha -dhɛ

-ya =kpaɔ, tele =ya bho -wo
-sü -zë -a ‘ka, -ya ‘ö -yaawo
3

"Nimlʋʋ 007
-a -ga -sü -bha bha, pëbhö
“tϋng -yawo, ‘yö =ya gun
‘go- -naa -a -bha. -Yö -to yö
=në- ‘gü “dhϋ, kö -a ‘dho -yi
‘yaa =gblɛɛ ‘zü ‘pödhö, ‘yögbö ‘dhö -a -bha buu -dee
dhɔ, ‘yö ‘mɛ bha ‘ö- sü ‘ö ö

-Dɔdhɛ

bha pë dɔ ö -wɔ ‘gü -kɔ ‘gü.
Tele -ga do ‘bha ‘ö dhowo- bha, -kaa -ga ‘yö =zloo
gɔn ‘kpikikpiki do ‘ö -wo.
Yöö do =në ‘ö gun tele -bha
=tɔn. -A gbö -bha dhebë
-yö pë -kpa ‘gü -kɔ ‘gü, mɛ -

-Kwɛ 2005	

kpɛa -nu =wa ‘dho yë “dhiϋ.
-muɛɛ, n ‘ziöö- =ya wlüü”
“lɛɛdhö =ya ö -kɔ -da ö bha
buu -dee bha- ‘gü kö ‘ö- dee ‘gü yaan” bho. Buu
bha kö -yaa -da =zloo bha- bha tele ’gü.

-Yaa -da, “kɛɛ -a “yan ’yaa=gee -bha.

Kesɩ Dhifɔngsü

"Gwϋng
>
“Gwϋng ‘ö kwa dë
-nu ‘wo
-da ’ö -ya bha,
kwa kwa “dhi -yö -a -bha
“dhϋ kö -yö kë kwa -zo -bö
-pë ‘ka. “Tϋng ’ö ‘kwa dɔ‘ka ya, “tϋng yaa -dede
-mü. ‘Wɔn -ya mɛ -kɔta
dhɛ ‘yaa “gbɩɩ-. -Ka -dhɛ ga. ‘Nëglɔɔnnë do =në ‘ö
go ö -gɔ ‘pödhö ‘yö gun

‘dho sië ‘pödhɛ “wɛɛ do
‘gü. =Dhɛ ’ö dho ‘ö -ziö
“kangba do ‘bha bha- ‘gü së ‘ka, ‘yö
-kpan mɛ do
‘bha bha- -bha kö “bhlaa ya -gɔ.
Wɛng -wo “ta -sü
wo “kwëë -së ‘ka, ‘ö dho
-dhɛ -ga kö mɛ kpö -yö ‘go
sië -a -nu =taama -biang

‘ka, -wo “wɩ sië << Kwamɛ,
kwamɛ... >>;
kö- “tayɔɔ bha =ya “bhlaa
bha- -zuö “sia- -ya -sɔ “bü.
-Kaa -ga, ‘yö ‘mɛ bha ‘wo
-ma. “Bhlaa dë -mɛ bha ‘pö
‘yö ‘wo dho ‘wo- kun, ‘wo
dho- -nu =gban =plɛ ‘ka
“kwi =plöö =zang -nu -dhɛ.

=Dhɛ ‘ö go ‘mü, ‘yö
‘wo dho -a -nu ‘ka ‘zuzu
=plöö. ‘Nëglɔɔnnë, ‘ö ‘yii
=kwa bho bha, ‘zuzu -nu
-wa -pö -më ‘ö -kë ‘ö “ta sü
“bhlaa =kwaa -mɛ bha- ‘ka.
–Kaa -ga -waa gba -kwɛ
“sɔɔdhu ( 5 ) -kaso ‘ka.
=Nëng -gɛn vi -dede ‘yaa
dɔ.

=Kesɩ Dhifɔngsü

Pë -Wlangda -sü
‘Sëëdhɛ -be ‘në -nu ‘ö- -nu
-yö “kpɛnngdhɛ ‘yaa =gblɛɛn ‘zü
.‘Sëëdhɛ ‘në -nu ‘ö ‘wo “dhϋ bha
wo –mü :
-Kɔ -mɔɔ ‘wɔn -bha -sü -yö
Yesu -gɔ kö -yö mɛ dha.
Yesu -bha mɛ -nu =klang- kë
-wo -nu.
‘Sëëdhɛ ‘ö -gban “gʋng -yua
-bha -kpɔ mɛ ‘ka -sü -bha.
=Ya kë “dhϋ kö -ka ka baasië kö ‘ka ‘wëëga ‘në ‘bha -ya -ka

-kɔ “sɔɔ kö -wa yö “kpɛnng yi ‘ö‘ka, ‘ka ‘to ‘ka- -nu ‘dhɔ.
=Ya ‘go yö –zë –a ‘gü,
=klang- –tiantiandhe –dede ‘ö
–gban ‘mɛ ‘ö ü zuë” ‘dhö =gi –sü ‘ka
‘wɔn ‘bha ‘kosɔn, ‘ö dho kë –kɔ ‘ö-bha kö –yö ‘go ü zuë” “piϋ, -a
=klang- bha –a do –yö –dho kë‘Dannëngdhö “kwi –a “su ‘ö –kë
‘Utö (Août) ‘ka, -a ‘gü. –A zü –yö
–dho bho- -a –dhɛkpaɔyi –Blɛɛsü
‘ka, ‘yö- “dhiϋ ‘dhö ta –a “saɔdo

–naa ‘ka. –A =plɛ -naa –yö –dho kë“Zuan Wɛn “su ‘dhɛ ‘ö –kë Juillet
‘ka bha, ‘ö sü -a –dhɛkpaɔyi –kaɔng
=plɛ ö ga “saɔdhu (25) –bha ‘ö yö‘ka –a –kaɔng –yaaga (30) –bha.
“Kɛɛ -kaa ‘gü ma –së ‘ka; Mɛ “pɛpɛ
‘ö kaa- nu =klang- =plɛ bha, -a –nu
–ta bha, –ka –dhɛkpaɔyi do ‘to
“dhiϋ kö ‘ka nu.

Pë "bin ‘ö ya –a – ga –sê ‘ka kö ziaan ‘ö dho –Pamɛbhamɛ =plöö ‘ü- -zɔn

	

4

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ.

"Nimlʋʋ : 13

-Gblɔgɔn

-kwɛ 2007 	"su –bha ‘sëëdhɛ -mü	

"Gwɛɛtaawo	
‘WƆN -TAƆNG -MA 'GÜ 'SËËDHƐ
-Bhawɔn ‘to dhe ‘ö dho -Pamɛbhamɛ -wo pö -mɛ -nu “piʋ̈
(dhiang do ya, ‘ya- -blɛɛsü zë “nimlɔɔ ‘ ö -ziö ya- ‘gü ‘nu)
-Pamɛbhamɛ ‘ö -kë naɔ
-ma ‘gü ‘sëëdhɛ ‘ka, -a –wo
pö -mɛ -nu “pɛpɛ, -dhɛ =ya
=kpaɔ ka –bha –ee ? Ka
nuwɛɛ yë -bha mü. Kö ka

–kɔɔwɔn –yö dhi bha ‘aa
–yë kë ?
Yi dheebhang –nu ka –
dho yi –bhawɔn ‘to‘sëëdhɛ ya –a “dhiʋ̈ ‘ö kë

‘gbaannu bha- -wɔn ‘gü.
–Yö kë -sü yë -kë ‘ka -kwɛɛ
-nu –bha see- ‘ö ‘wo kë wo
=në- -nu -bha. “Kɛɛ Atanna

‘saa- ‘gü ‘wɔn =gbaan yö
‘ko “dhiʋ.

‘wo- -nu ONISI (ONUCI) -nu
-kë, -wo “yi ‘dhiitrë “gblü
=plɛ
(2000)
‘sü
sië
-dhɛkpaɔyi -bha “Dalʋa, Dukwitaa -dhɛ -nu ‘gü ‘wo‘gü -gblü “Maadhö. “Kɛɛ më ‘ö- bho ?
‘Pë ‘ö ‘kwa “wɩ sië- ‘ka ya
kö ‘pö- -kɔ -nu ‘gü, “siʋ̈ -yö
“kaflɩɩ -dhɛ, =kakao -dhɛ,
‘bhlaa- -dhɛ -nu -bhö sië.
‘Ö dɔ mü kö “mɔɔ- -zë -nu, Zlaan ‘gü -mɛ -nu, -a ‘mɛ nu ‘ö ‘waa -Zlaan ‘gü, ‘mɛ
‘dhɛ ‘ö “dhʋ̈, -yö bhɛa” sië

ö bha -Zlaan -dhɛ kö -Yö “ta
ö -dhɛ.
-Zlaan -zo ‘yaa bhɔ ö bha
‘në -nu ‘ka. -Gblɔgɔn
(‘Maasë) -dhɛkpaɔyi -kaɔng
do ö ga “saɔdo bha (16), ‘yö
dha -zizisü ‘ö ban- ‘ka
“Maadhö ‘yö -kë mɛbhɩɩ
-nu dha -sü ‘ka.

Kwaa- =danwopö “sɛ ‘gü -wɔn
‘Yënng- yaa ‘ö bhü kwɛɛ

‘Yënng- ‘ö- ‘bhü -sü zü ‘ö
bho -kwɛ ‘ö -ziö ya- “dhiʋ̈
‘to “tʋ̈ng ‘gü, ‘ö- “zɔ ‘ö -da
‘ka -kwɛ -dee ya- =kwɛɛ=danwo pö “sɛ ‘gü, -yö -gun
-ziisü. =Ya =mɔɔ dha “yi kwɛ -kaɔng -yiisiö -bha (40)
‘yënng- suu ‘ö “dhʋ̈ bha, ‘yii
“bhü “dhʋ̈ do. “Su “saɔdo
‘gbaandhö kö dha ‘yaa
‘dhö. ‘Pë ‘ö- zü ‘dhö bho
“kwi- “su ‘ö -kë Sɛtangbrë
‘ö ‘kwa- -dhɛ
-Zaan ‘yii“Maa “sɛ ‘gü bha, -a “tʋ̈ng
‘gü, ‘ö nu ‘ö yö- ‘ka -gblɔgɔn

(‘maasë 2007) -bha dhɛkpaɔyi
-kaɔng do ö
ga “sɔɔdhu (15) -bha -yö gun “gbɩɩ-. ‘Ö dɔ mü kö klɔng -nu ‘ö “yi ‘yaa yën -a
–nu ‘gü ‘kpa, -a -nu gbaan
“bhʋ̈ʋ̈. “Yi -gɔ -nu ‘wo gun dhɛ -nu ‘ö- -bha
-tɔn
=wlöö -dhɛ -nu ‘gü
“Maadhö, mɛ -nu -wo –gun
wɔ sië -a –nu –bha kö ‘wo
“yi =slɔɔ. Mɛ ‘bha -nu –wo
-dho “kidhʋng “sɔɔdhu,
“saɔdo -nu “dhiʋ̈ “yi mɔɔ-.
‘Ö =yɔɔn mü kö “sɔdha -nu

=Kesɩ Dhifɔnngsü

L’orthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes qu' en français.
Attention:
1. c, h, j, qu et x n'existent pas en dan.
2. r ne se trouve jamais au début d'un mot.
Voici le reste de l' alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
=wee
sel
ɛ
"pɛ
déchirer
ɛɛ
=wɛɛ
moquerie
ɛn
-gɛn
pied
ɛɛn
=gblɛɛn
long
ë
pë
chose

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö
u
un
uun

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö
töö
"su
bun
=yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
üü
ün
üün
ϋ
ϋϋ
ʋ
ʋʋ

'gü
"güü
=blün
glüün
"gϋ
"bhϋϋ
"tʋ
"tʋʋ

intérieur
amère
miette
rouler
brûler
tarir
oreille
sauce

-Wo 'dho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"
moyen + haut

"dhü
'kɔ
dë
=zɛ
-dhɔ
"klang'yënngsavon
=gööscorpion
kpuu'

arbre
maison
père
termite
amour
singe
soleil
iroko
souche

"Nimlʋʋ 013

-Gblɔgɔn

-Kwɛ 2007	

Kwaa- "Kɔdivuaa -sɛ 'gü -wɔn
=Minisü -blɛɛsü -dee ‘ö -ya -ya
“Kɔdivuaa -mɛ -nu kwaa-

“sɔɔdhu. -Yö -ya “dhʋ̈

kwaa- plezidanng =në ‘ö

Siaadhü

“kwi ‘dhö -dhɛ ‘maasë

bha -kɔ -yö “yɛ- -bha

=minisü -blɛɛsü ‘ö yö
Konan

ziaandhö,

-wa

“su ‘ö -kë -gblɔgɔn ‘ka ‘ö

Bani
-dhɛ

Sodho Giyɔmë. -A -kwɛ

bha- ‘gü -Mɔɔsii “sɛ ‘gü.

=dhɛ

-mɛ -kuu

–siö -sü ‘ka potikö -mɛ

-Mɔɔsii -naa “sɛ -gɔ “dhiʋ̈

-yö -kaɔng -yaaga ö ga

kë -wɩ -a -bha kö Sodho

“dhiʋ̈.

“Kɛɛ

-kɔ

bha-

‘dhö.

Sodho -ya -sü bha ‘yaa

-nu ‘ö ‘wo “kɔdivuaa -a
-nu ‘bha -dhɛ.

Kö -Zlaan -yö dɔ kwa

“piʋ̈ kö Sodho -ya -sü bha -

yö kë “sɛ ‘waannu -sü ‘ka
bha ‘aa -yö kë -oo ?

"Kpʋngtaadhɛ -wɔn
Modhitani

Modhitani

-sɛ

bha,

yöö kë ‘yii kë =slɔɔ do.

‘ö gun “sɛ -gɔ

“dhiʋ̈ -a

-bha. “Dhasi -nu -zë ‘wii

“Kɔdivuaa -sɛ -wo kë -ya

“sɛ “dhiʋ̈, -yö -ya mü

-gban =vote -bha bha

-gban. ‘Mɛ ‘ö kë -ziö, -wa

mɛtii “sɛ do -mü. Waa-

‘Mɛ ‘ö -yaa pö yöö -ya

‘flëë- ‘gü dhe -slɔɔ -kwɛ

“gbɩɩdhɛ ‘ka. -A -kë “dhʋ̈

dosɛng ‘gü (1960). “Kɛɛ

-sü bha- ‘gü, ‘yö -kwɛ

‘ö nu ‘ö yö- ‘ka -kwɛ

“gblü =plɛ waa- -kwɛ

-gɔ, kë “dhʋ̈ kö ‘wɔn ‘ö
‘wo- “yan bhɔ -së ‘ka, kö
“sɛ ‘gü -mɛ -nu woo

-dede -wo wo -kɔ “yɛ

kë “wɩ- -bha kö ‘wo

-dhɛ Sidi Siɛkdolai. -A
-kwɛ -yö -kaɔng “saɔdo

ö ga “suesiö (69). ‘Wɔn

“gblü =plɛ waa- -kwɛ

“sɔɔdhu bha (2005), -a

woo- plezidanng -bha. -A

bha -a -së -dhɛ -mü

“sɛ

“su ‘ka bha, ‘yö “dhasü

‘maasë ‘ö -ziö ya mɛ

tongtongdhö.

-yiisiö -bha (2004) -ya
-gɔ

kpɛnngdhö

“dhiʋ̈
‘ö-

“su ‘ö -kë -zoo -kun ‘gü

-mɛ

=vote

-nu ‘wo “sɛ “vlʋʋ dɔ ‘mɛ

-kë “dhʋ̈ -sü bha- ‘gü, ‘yö
=plɛ ‘wo -gban =vote

=dhɛ “dhinaa ‘yii -da

‘Wɔn ‘ö -gban “sɛ “gla –wɔn –nu -bha
Telefɔnö

“Kwi -a “su ‘ö -kë ‘maasë

=kakao ta -mɛ -nu ‘wo

=Mamadu Ndiayë ‘ka,

këyɔɔ -nu, -a -nu -ta ‘kun

‘gü -gblɔgɔn ‘ö -ziö ya, -a

‘ö

Klistɔfë

‘kwëë-. -Dhɛ bha- ‘gü, -wo

-nu, “sɛ “wɛɛ -nu ‘gü bha

ga “saaga bha, naɔ -ma

‘ö -kë -zë wo -bhöpë ‘ka -a

-wɔn –bha -a -dhiang -zë.

-dhɛ =gblɛngblɛn -nu ‘gü

‘ka, ‘ö ‘kwa -dhɛ “Maawo
-dhɛkpaɔyi -kaɔng =plɛ ö
‘gü

‘sëëdhɛ

‘ö

-kë

zuunadhö ‘ka bha, -a -nu
-pëkë ‘gü -kɔ “pɛpɛ ‘ö ‘wo

“Kɔdivuaa, -a -nu ‘gü -mɛ
-nu -naa -kɔ -loo ‘ko -ta
-gɔmɛ -nu waa- “kaflɩɩ,
2

“sɛ ya- ‘gü, -a -naa -gɔmɛ
‘wo-

-dhɛ

Gbɛɛ” ‘dhö, pëbhee “pɛpɛ
-nu -wɔn ‘ö -gban ‘mɛ -nu

‘ö- -nu -bha -a -nu -bha
-gɔmɛdhe ‘ö ‘wo- -dhɛ Irie
“Luu

Kodhɛtö

waa-

telefɔnö -gɔmɛ ‘kpii- do
-kɔ =wlöö -mɛ ‘ö -kë

-a ‘dhö, -wo kë -kpan wo
kë ‘wɔn ‘ö -gban telefɔnë

-Wa -pö =dhɛ telefɔnö

bha, pë -së -dede -mü. -A
-wɔn ‘gü, -yö -së kö -yo kë

pëtamɛ -nu -gɔ. Kë “dhʋ̈
kö -ya -nu -gɔ -wɔn -nu
‘dho “dhiʋ̈ kö waa- -nu

-mɛ -nu ‘ö ‘wo -dhɛ “wɛɛ

-wo dhiang zë wo ‘ko “piʋ̈
“tʋ̈ng =gban ‘gü ö zë
“tʋ̈ng ‘gü.
“Kɛɛ

-kwaa

‘gü

ma

‘ka=dhɛ telefɔnö ‘dhɛ ‘ö

‘wo- =nëng wo “tʋ -bha

"Nimlʋʋ 013
‘wo -ziö ‘ka bha =në ‘ö
‘wo -we -a ‘ka.

-Gblɔgɔn

-Kwɛ 2007	

Kö ‘mɛ ‘ö ‘ka -kë pëtamɛ
-nu ‘ka, kaa- dhiang =në
‘ö ‘wo- zë bha.

'Wɔn 'ö -gban -potaasü -wɔn -bha.
‘Wɔn ‘ö -gban -foodɔn -bha

'Wɔn 'ö -gban troo -nu -bha mɛ wɔkɔ -nu 'gü
-Dhöö kpö
‘Mɛ ‘ö -kë -dhöö kpö -zuö

-tiantiandhe ‘ka mɛtii “sɛ

ya ‘ö -kɔ “yɛ mɛ do -bha,

‘kpii- ‘ö ‘Biya ‘ö Ofue

ya- ‘ka mɛtii “sɛ gban

“pɛpɛ ‘ö “kpʋngtaa -a -nu

kpö ‘gü =dhɛ -a -naa mɛ

-dhɛ ‘gü.

-ɛ -tiaadhe ‘ka -kwɛ ‘ö ziö

“pɛpɛ ‘gü -wa -dhɛ Didie
-Drogba.

Zuëniida

-dede

-mü

-to

“dhʋ̈

-sü

=gban

‘gü.

-Kwaa ‘gü ma- ‘ka =dhɛ
-dhöö kpö -zuö -mɛ -nu

=badhong –zuö -mɛ -nu
“gbɩɩ- ‘dhö. Kwɛɛ, kwa
-bhaa -mü Didie bha- ‘ka.
=Ya kë “dhʋ̈ kö kwaa-

Buayi ‘tɔ ‘ö- -bha bha=Dhɛ ‘ö go ‘mü ‘yö

Didie ‘ö dho -Buakɛɛ ‘mɛ

-nu -bha “yʋʋ ‘sü -dhɛ

“Kɔdivuaa -sɛ ‘gü -mɛ -nu

“gbɩgbɩ -nu -dede -wo

“yʋʋ bha.

‘gü. =Bhlëë ‘ö Sodho

-gɛn -mü =dhɛ kwaa- ‘në

‘dodo

-kɔ bha- ‘dhö, ‘yö nu

-mɛ -nu waa- -Buakɛɛ

kwa -gɔ “tʋ̈ng ya- ‘gü. -A
‘ö -kë -dhöö kpö -zuö -mɛ
‘ka, ‘ö ‘kwa- -dhɛ Didie
-Drogba bha, -kwɛ ‘ö

-ziö ya (2006) yö =në ‘ö

-dhö mɛtii “sɛ “dhʋ̈- ‘gü
‘ka.

“kɛɛ

yöö-

=gban ‘gü, -piö “dhiʋ̈
bho -piö -yö -dhö.

-Kwɛ -ya bhɔ ‘dodo ‘yö

=Dhɛ ‘ö ‘wo- -ya =dhɛ

‘wɛɛgü “Kɔdivuaa -a “yʋʋ
‘sü -dhɛ ‘gü kwa -dhɛ.
Mɛbhɩɩ

-yö

kë

-dho

Giyɔmö ‘dhö, ö -dɔ -bha
-mɛ -nu “pɛpɛ ‘wo- -ya
Didie -bha -a “sima ‘yaa
gun.

-Yö

-gun

-së

-dhöö kpö -zuö -mɛ -nu

-dedewo dɔ -a -gɔ ziaan-

-dedewo.

Kwaa- “sɛ ya-

bha- dɔ. ‘Në bha, -wa

=Misiee.

-ya pö: « ‘Yö -wo ü

=klang- kë- mɛtii “sɛ do

Benoît. -Aga -dhɛkpaɔyi

dinng.

-kë -dhöö kpö -zuö -mɛ

-bha -kɔloo ‘ko -ta ‘kpii-

kwaa-

gɔmaa lɔɔ -dhɛ

"Yɩɩ -wɔn

‘gü ‘në do =në ‘ö dho
‘bha ‘ö -kë Libanng ‘ka-

-dhɛ Benua. “Kwi ya -pö
-blɛɛsü bha- ‘ka, =klang-

‘gü. “Sɛ bha- ‘gü, kwa ‘tɔ

‘kɔɔdhö,

‘gü, kö -waa pö -a -nu -gɔ

“dhiʋ̈ ‘në -nu -dhɛ -sü

‘bha -nu -wo “kwi -wo
mü Libanng bhii -a kë -së
‘ka, ‘bhaa bhii “ü -de ‘tɔ

‘yö

=klang-

gɔmɛ dë ‘ö -ya =klang-

-bha: ‘yö-yaa pö ‘Zan-,
‘yö

‘Zan-

-yaa

pö:

=misiee,

‘Bɛnö

‘Piɛɛ-,
Oitö,

wo n -dhɛ Benua

Siangtalö,=misiee…
=Dhɛ ‘ö ö bo, ‘yö ‘në

bha ‘ö ö kɔngga “dhiʋ̈
=wlüü

‘ö-

pö:

-dhɛ =dhɛ ? » ‘Yö- pö

<<

=Misiee, ‘bhii n ‘tɔ pö
-wa ! >> ‘Yö =misiee

(

benoît).>> ‘Yö misiee

–ya pö “yʋ̈ kö bhi =në ‘ö
‘wo ü -dhɛ ‘Bɛnö Oitö.

‘Ma- pö ‘nu.>> Mü -wo
Benoît –dhɛ ‘Bɛnö Oitö.

3

"Nimlʋʋ 013

-Gblɔgɔn

-Kwɛ 2007	

=Banngba ‘Bakadhi

"Gwϋng
> “Kwigɔn Banggbö ‘prɛnngsü ( Prince)
‘Kwa- pö “dhʋ̈ kö kwa- -pö =dhɛ

‘kwa kwa kë -yë bha -a =bhlëë dɔ.

kwa -dewo bha -a ‘kun “gbɩɩ-.

-bɛnzëmɛ -nu ‘ka ya, kwa =në ‘ö

-bha kö ‘kwa kwa faan dɔ. ‘Kwa

=bhlëësü.

‘mɛ

‘ö

‘kwa

-kë

kwa

-dewo

Yö =në- -wɔn ‘gü ‘yö- -dhɛ ‘dhö-

‘Kwa- -zɔn mɛ -nu -dhɛ =dhɛ -yö

Pë -Wlangda -sü
“Sanni kö =dhɔtrɔɔ -yö nu
Kwaa- ‘sëëdhɛ do =ya zun
“kpɛnng. ‘Sëëdhɛ bha –yö
-gban –kë “klʋ̈ʋ̈klʋ̈ -sü -bha.
–A ‘tɔ -mü “Sanni kö
=dhɔtrɔɔ -yö nu ‘ka.
‘Sëëdhɛ bha, -kɔ ‘ö ‘kwa dho
–a kë- -bha kö ‘kwa kwa ‘dhɛ

kë -dhɛ -nu ‘ö ‘wo –ya –sü
‘ka =dhɔtrɔɔplöö -dhɛ -nu
‘ka =gblɛɛn, -a –nu ‘gü, ‘yö nu –dhiang zë. “Yua
–nu
‘ö -a –nu ‘tɔ ‘dhö -a –nu ‘gü,
-a –nu =gban “dhɛ kë -kɔ nu –wa –nu ‘gü. Kwa
–
bhawɔn –ziaan ‘yaa- -bha kö

‘kwa ‘dho flamasi =bɛdhɛ nu ‘ö ‘wo “dhʋ̈ bha –a –nu
‘dhɔ- -dhɛ -nu ‘gü. –A –gɛn
–mü =dhɛ -a =bɛdhɛ -nu –
wo kwa –züzü “iin kwa “sɔɔ
‘pödhö.
“Sanni =dhɔtrɔɔ -yö nu ‘ö
bha, ‘mɛ ‘ö- -bɛn zë, -wa

–dhɛ =Kesɩ Dhifɔngsü. “kɛɛ
=dhɔtrɔɔ “gblʋ̈gblʋ̈ ‘bha –nu
–kɔ -ya ‘gü.
‘Ka dho –kpan –a “dhɔɔ -bha
–bha ‘mɛ ‘ö- “piʋ̈ “Maadhö,
-wa –dhɛ “Zɛ Emaniɛɛ. –A
–bha tiootioo “nimlɔɔ =nɛ:
07-17-19-38

Pë "bin ‘ö ya –a – ga –sê ‘ka kö ziaan ‘ö dho –Pamɛbhamɛ =plöö ‘ü- -zɔn

	

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ.
Yii- ‘drɛsü =nɛ : =Kesɩ Dhifɔngsü 06.39.06.88 Lo Zafe 08.18.08.88 / www.pamebhame.info

4
‘Ka dho –kpan –a “dhɔɔ -bha –bha ‘mɛ ‘ö- “piʋ̈ “Maadhö, -wa –dhɛ “Zɛ Emaniɛɛ. –A –bha tiootioo “nimlɔɔ =nɛ: 07-17-19-38
‘Mɛ -nu ‘ö ‘wo ‘sëëdhɛ ‘ö ya- -kë, wo -mü =Sai Zoziasü , "Dhɔɔgbö Zafe, =Kesɩ Mɔyan Dhifɔngsü, Valangtɛn Vidrinö
waa- Edhɛna Pɛdhɛkwalösökaya ‘ö- -nu =gban =plɛ ‘wo go Dhusi ‘ö -da “Anɛsü ‘ö go ‘Suisü , -a -nu ‘ka.

"Nimlʋʋ : 15

"Su : 'plöö

-Kwɛ 2007

		

"Su –bha 'sëëdhɛ -mü		

"Gwɛɛtaawo	
'WƆN -TAƆNG -MA 'GÜ 'SËËDHƐ

-Bhawɔn ‘to dhe ‘ö dho -Pamɛbhamɛ -wo pö -mɛ -nu “piʋ̈

-Pamɛbhamɛ ‘ö -kë
naɔ -ma ‘gü ‘sëëdhɛ
‘ka, -a -wo pö -mɛ -nu
“pɛpɛ, -dhɛ =ya =kpaɔ
ka -bha -ee ?
Yi dheebhang -nu
ka -dho yi -bhawɔn ‘to-

‘sëëdhɛ ya -a “dhiʋ̈ ‘ö
kë ‘gbaannu bha- -wɔn
‘gü. -Yö kë -sü yë -kë
‘ka -kwɛɛ -nu -bha see‘ö ‘wo kë wo =në- -nu
-bha. “Kɛɛ Atanna ‘saa‘gü ‘wɔn =gbaan yö ‘ko

“dhiʋ̈ . Yö =në- -wɔn
‘gü ‘yö ‘ka -kpan sië
-Pamɛbhamɛ “nimlɔɔ
ya, -a -bha bha. Yi
‘dhang- bho
-sü -ya
“dhiʋ̈ =dhɛ ‘ka yi bhawɔn ‘to. =Dhɛ kwa

-wo -ya ‘gü do =dhɛ
kwa -de -wo ‘ö bha
kwa -dho “slë mɔɔ- -a
-bha kö -yö ‘dho “dhiʋ̈ .

=Dhɛ woo- zü bho, mɛ
=plɛ =në ‘ö ‘wo kë wo
-wo bho -piöga =sooziö -mɛ -nu bha, -a -nu ta. -A mɛ do -mü
plesidang =Sigi Blɔn”
Blɛzö ‘ka. ‘Yö -a mɛ do
‘ö -kë “sɔdha -gɔmɛ
‘kpii- ‘ö “Maa “sɛ ‘gü,
“tʋ̈ ng ya ‘gü, -a ‘ka.
‘Wɔn “pɛpɛ bha -yö kë
-kë “dhʋ̈ =ministrë ‘ö
-kë kwaa- ‘në ‘ka,
Mabhli Tuakösë ‘ka,
-a
“yan
=wlöö.
-Biang bha =dhɛ ‘ö ‘wosü, ‘ö go “Maadhö ‘ö
dho ‘Dannëng “sɛ ‘gü,

‘mɛ -nu ‘ö
‘wo -kë
mɛ -blɛɛsü ‘ö ‘wo =loo,
-wo -gun “sɔɔdhu.
“Tʋ̈ ng ‘ö ‘wo- -kë ziaan‘yö -kë: ‘Yënng- -gɛn
-yan dan -yaaga waa‘yënng- -kɔ dan -kɔng
=plɛ ö ga =plɛ (“dhɛdhɛ
-yaaga waa- minitö
-kɔng =plɛ ö ga =plɛ.
Kö ‘wɔn -së ‘ö kë -kë ‘yö
bha.
￹-Kwa dhi kwa ‘ko -dhɛ.

Kwaa- =danwo pö "sɛ 'gü -wɔn
￹-Dhikodhɛ

-troo

‘Wɔn =bhlëësü -yö kë
-sü ‘ka kwaa- “pɛɛn -ta.
-Yö “dhʋ̈ tɛan- ‘ka =dhɛ
-gblü ‘ö -da bha, -yö kë
=Danwo pö -mɛ -nu
waa- ‘Wɛ- -nu bha kwa
-siö ‘ko -dhɛ. “Kɛɛ
-dhɛkpaɔyi =plɛ ya“piʋ̈ , -kɔ -wü ‘koodhe
-troo -yö kë -sü ‘ka kwa
=zinng ‘gü. ‘Yö -kë
-piöga =soo- -biang ‘sü
-sü kö -wa gizamɛ kë, -a
‘ka. -A zü -yö -bho “kwi
-a “su ‘ö -kë Feevrie ‘ka
bha, -a
-dhɛkpaɔyi kɔng =plɛ ‘ka “Maadhö.
‘Mɛ -nu ‘ö ‘wo -a -ya,

wo -mü -kɔlookota ‘ö
-kë “Kɔdivua -mɛ -nu
-bha ‘ka, “kɛɛ -piöga
=soo- -wɔn “gblʋʋ “piʋ̈
-a ‘ka. -Biang bha -a
-blɛɛsü
-yö
-go
“Maadhö ‘ö dho ‘ka
-Zɔnwɛɛn.
“Kidhʋng
këng do ö -kɔ plɛ waa“kidhʋng =plɛ(122 ).
-Piöga =soo- -biang ‘sü
-mɛ -nu “gbɩgbɩ ‘ö ‘wo
gun- -bha -wo -gun
kɔng -yiisiö ö ga
“sɔɔdhu (45). Mɛ ‘bha
-nu -wo -go Togo,
Gana.

L’orthographe DAN
Voici ce que nous pouvons utiliser pour ëë
"këë
daba
ü
'gü
intérieur
savoir lire et écrire en langue dan.
ën
'kën
rassasier
üü
"güü
amère
Les consonnes et les voyelles que vous ne ëën
=klëën
entourer
ün
=blün
miette
voyez pas ici sont les mêmes qu' en français.
ɛa
"kpɛa
sec
üün
glüün
rouler
Attention:"Kɔdivuaa -sɛ 'gü -wɔn ɛan
Kwaagɛan"
scorpion
ϋ
"gϋ
brûler
1. c, h, j, qu et x n'existent pas en dan.
gw
-gwë
caillou
ϋϋ
"bhϋϋ
tarir
2. r ne se trouve jamais au début d'un mot.
in
"bin
fleur
ʋ
"tʋ
oreille
Slaa”
-nu
(so -mɛ
-nu) =waiin‘Biya "iin
-dhɛ bho ou
Voici le-mɛ
reste de
l' alphabet
:
ʋʋ
"tʋʋ
sauce
Lettres Exemple
Traduction
ɩ
"wɩ
parler
-Wo 'dho -kɔ ( Les tons )
Aa
ɩɩ -mɛ -nu
"gbɩɩ-Gɛn yö"kaa
-dhɛ ‘yaa gale
‘dhö ‘zü =dɛɛ slaa’’
-gɔ ‘Biya.fort
-A yaa -dhɛ -ziaan ‘kö ‘dhö -dhɛ ‘në -nu ‘kö ‘wo
An
"gan
tirer
kw
=kwaa
main gauche
très haut
"dhü
arbre
-kë -zësaan
wo =dhɛ ‘yënng“gbɩɩ-gbeng
mɛ -nu -wo
-dho mü ‘ö haut
‘wo wo “tɛɛpa, ‘guvɛnëma
‘ömaison
-dhɛ
Aan
cadeau (‘lën-) =ya kë
ng1
nuit
'kɔ
aɔ-nu ‘ö-kaɔ
perdrix
-nu ‘to -sü ‘ka “kwanngdhɛ (kaatie)
-nu
bha, =në ‘ömoyen
-ya kë slaa’’ -mɛ -nu dë
bha, -a père
-nu oo
-zoo ‘gü -së ‘ka
chenille
aɔn
‘daɔnaraignée
ɔ
'pɔ -nu ‘ö ‘wo
credit
bas -ziö ‘ka kaatie -nu=zɛ
termite
ya
-dhɛ
-nu
‘ka.
=Ya
‘go
mü
‘zü,
gɔ
“gblϋgblϋ
mɛ
-nu
sü
‘wo
‘gü
bha,
-a bh
-bho
cabris
ɔn
"yɔn
huile
très bas
-dhɔ
amour
dh
dhe
mère
ɔɔn
=yɔɔn
sang
très haut + très bas
"klang- singe
ee
=wee
sel
ö
pö
dire
haut + très bas
'yënng- soleil
ɛ
"pɛ
déchirer
öö
töö
panier
moyen + très bas saasavon
ɛɛ
=wɛɛ
moquerie
u
"su
lune
bas + très bas
=gööiroko

"Nimlʋʋ 15

2

‘plöö

-Kwɛ 2007	

nu ‘gbaannu -dhɛ -nu -wo -dhö ‘ö ‘wo mɛ -nu sü. -Dhɛ -nu ‘ö ‘wo bha ‘pö =dɛɛ =ya kë ‘mɛ -nu bha, -a nu “tɛɛpa -dhɛ -nu ‘ka. ‘Yii ‘to -ziaanwo -a ‘dhɛ bha- -bha -wa: =ya =yɔɔn mü kö -wo dhebë -nu, ‘në -nu
zua sië -dhaa ‘ka.

-Kwaa “Kɔdivua -sɛ ‘gü -wɔn
Slaa” -mɛ -nu (so -mɛ -nu) =wa ‘Biya -dhɛ bho
-Gɛn yö -dhɛ ‘yaa ‘dhö
‘zü =dɛɛ slaa’’ -mɛ -nu
-gɔ ‘Biya. -A yaa -dhɛ
-ziaan ‘kö ‘dhö -dhɛ ‘në
-nu ‘kö ‘wo -kë -zë wo
=dhɛ ‘yënng- (‘lën-) =ya
kë “gbɩɩ- mɛ -nu -wo dho mü ‘ö ‘wo wo

“tɛɛpa, ‘guvɛnëma ‘ö
-dhɛ -nu ‘ö- -nu ‘to -sü
‘ka
“kwanngdhɛ
(kaatie) -nu ‘gü -së ‘ka
bha, =në ‘ö -ya kë slaa’’
-mɛ -nu bha, -a -nu -ya
-dhɛ -nu ‘ka. =Ya ‘go mü
‘zü, gɔ “gblϋgblϋ
-nu

‘ö ‘wo mɛ -nu sü ‘wo ziö ‘ka kaatie -nu ‘gü
bha, -a -nu ‘gbaannu dhɛ -nu -wo -dhö ‘ö ‘wo
mɛ -nu sü. -Dhɛ -nu ‘ö
‘wo bha ‘pö =dɛɛ =ya kë
‘mɛ -nu bha, -a -nu
“tɛɛpa -dhɛ -nu ‘ka. ‘Yii

‘to
-ziaanwo -a
‘dhɛ bha-bha -wa:
=ya =yɔɔn mü kö -wo
dhebë -nu, ‘në -nu zua
sië -dhaa ‘ka.
‘Biya -dhɛ =ya kë ‘ya- dedewo.

"Kpʋngtaadhɛ -wɔn
-Tosɛa -bha “glasü
-yö -nu ‘wɔn ‘gbɛ
‘ka. “Sɛ “gla -sü ‘ö
nu sië ‘wɔn -së ‘ka,
kö -yö nu sië -a yaa
‘ka. Kö ‘wɔn yaa
kë -sü =ya mɛ
bhɩɩdhe -dhi -dhɛ
-wɔn ‘ka. Kwa -dho
‘wɔn ‘sü- gɔndë do
ya- -bha. -Wa -dhɛ
Vilë Zeni Bayi. -A

-kwɛ -yö -kaɔng
-yiisiö ö ga “sɔɔdhu
(45). -A yi ‘yii
=gwëë =kö, -yö
-gun ‘mɛɛ- këng
saaga ö ga do (801)
-naa ‘ka “kwi “sɛ ‘ö
-kë ‘Glɛ- -nu -bha
“sɛ ‘ka ‘ö ‘wo-dhɛ
glanngdë
Blötayö bha- ‘gü.
Dhe -ya -gɔ, ‘në

gɔɔn- =plɛ -ya -gɔ.
-Kaa -ga ‘yö ‘mɛ
bha ‘ö “slë mɔɔ-bha
=dhɔtrɔɔ
=plöö, ‘yö ‘wo- -pɛ
‘wo- -kë dhebë. ‘ka.
‘Wɔn bha ‘yö -dhi
-a -bha dhebë -dhɛ,
‘yö yöö =de ‘pö
=dhɔtrɔɔ -nu ‘wo-kë gɔɔn- ‘ka. -A
-bha dhebë bha -yö

-gun ‘pö ‘mɛɛ- -kɔ
=wlöö ‘ka -kwɛ ‘ö
-ziö ya- ‘ka (2006).
‘Mɛ “dhϋ -yö -de
-dhi -dhɛ -wɔn kë
sië =dɛɛ ‘kwi -nu gɔ “sɛ ‘gü ‘ö mɛ
‘bhaa “wɩ.
“Sɛ =ya ö -kɔ dɔ
-dedewo
ö
=gwinng-

Mɛ =slɔɔ -pë -nu -wɔn
Amangdie
‘Wɔn ‘ö ya mɛ zuë”
=niidawɔn
-dede
-mü. Tapë do ‘bha =në
‘ö =ya nu. -wa -dhɛ
amangdie. “dhü -mü.
-Yö -go “kwi “sɛ “pɛɛn
‘dhɛ ‘ö ‘wo- -dhɛ Azi
bha në- ‘gü. -A yi =ya
=gwëë “kwi “sɛ ‘ö ‘woTuuki waa- Grɛsö -kë

bha, -a ‘gü -mɛ -nu ‘wo
-ya =naɔ =slɔɔ -sü -bha
-a “yɔn -wɔn “gblʋʋ
“piʋ̈ , -a -dhiang ‘yaa
zë.
-A -kwɛ “gblü
“sɔɔdhu “iin “sɔɔdo naa =nɛ -yö “sɛgɔ ‘ö
-kë Iranng ‘ka bha- ‘gü.
-Yö Ezitö dɔ ‘ö ‘kwawo ya- ‘gü. “kɛɛ Eblö

‘në -nu në ‘ö ‘wo kë
nu- ‘ka mü kö -wo
=dhuëng -dhɛ -ta.
‘Ö nu ‘ö- wo kwa -gɔ
‘Kɔdivua -sɛ ‘gü bha, -a
‘tɔ ‘ö ‘kwa dho dɔ -a
-bha,
-wa
-dhɛ
kokoma. “Dhü bha -yö
-gla
“vaandhö
-dedewo ‘ö go ‘mü ‘ö

gwëë. -A ‘klɔɔ- -mü
=dhɛ ‘yii =gwëë ‘gbɛ,
‘yö -kwɛ këngdo ö -kɔ
“sɔɔdhu -kë. -Yaa pö
yöö =gwëë -yö -dho ‘ö
yö- ‘ka -kwɛ këng =plɛ
ö -kɔ =plɛ -bha.
‘Yënng- ‘yaa pë ‘bha
bho- -bha. Amangdie
bha, -a -dhɛ =gban -yö

"Nimlʋʋ 15

3

-yö =naɔ -bha. -Wa
-dhü -go. -Wa ga
-go. -A ‘dhɛ, -a yun, -a
“kɛɛ -nu bha, =bɛdhɛ
-mü -a -nu ‘ka. -Wa

‘plöö

-dhü -kë ‘zü ‘seng- ‘ka.
-Dhɛ do ‘ö ‘yaa dhi‘gü, yö -mü ‘baa- ‘gü
-dhɛ -nu ‘ka.

-Kwɛ 2007	

Mɛ “pɛpɛ ‘ö- -wɔn
“dhia ‘ö ka ‘gü, ka
-mɔɔ -a -bha ‘ka yö
Baya Zozɛfu -bha
“Maadhö. -A -bha

tiootioo “nimlɔɔ =nɛ:
05.75.83.15

'Wɔn 'ö -gban -potaasü -wɔn -bha.
Dha “yi -bha “tϋng ‘gü -yua -nu
Dha -bha ban -sü
bha ‘wɔn -së -mü
mɛbhɩɩ -nu oo, wü
-nu oo blëë “dhɛ oo,
kwa -bha ‘ka.
“Kɛɛ -a ‘bha -nu ‘ka,
-a ban -kɔ yaa ‘gü
yaa bha -yö pë -see,

-yö -nu “yua ‘ka. Kö
‘yënng- (‘lën-) yaa
-yö ‘bhü kö -yö ‘go
mü kö dha yaa -yö
ban, “tϋng -bha -go
“gblʋʋ -sü bha -yö
-nu ‘wɔn ‘ka. “Yua nu ‘ö ‘wo -kë “gʋng

-nu, “gblü ziö -yua nu, “yan ‘gü -kë tii yua -nu ‘ö -da ‘ka -a
“wɛɛ ‘bha -nu -bha
-wo -nu. -A -kë “dhϋ
-sü bha- ‘gü, kö
-kwaa kë -së. ‘Kwapö kwaa pë -bhö

-kwa kwa -kɔ “zu
-së -dede ‘ka saa‘ka. ‘Kwa ‘dho pö
‘kwa “ta -nu ‘sü kwa
-gɛn “dhɛ -ta dha
“yi ‘gü. ‘Në -nu ‘wa
‘dho pö woo wo “zu
-nu wo dha “yi -dhɛ.

'Wɔn 'ö -gban troo -nu -bha mɛ wɔkɔ -nu 'gü
=Badhong ‘ö yöö -zuö -kwɛɛ -dee ‘ö nu- yö- ‘ka (2008)
“Kwi -a “su ‘ö -kë
zuɛn ‘ka, ‘ö -ziö ya,
=badhong -yö kë
-ziö. -A -ziö -gɛn
mü =dhɛ -kwɛ -dee
‘ö nu- ya, mɛtii “sɛ
-to “dhϋ -sü yöo
=loo ‘ko -ta kö dhöö kpö -yö -ma
‘kwëë-. “Kɛɛ “sanni yö kë “dhϋ -wa ‘bha

-zuö =kö -blɛɛsü kö
‘mɛ ‘ö- -dhɛ ‘dhö- bha =dhɛ ‘ya ‘dho
‘dho ‘kupë bha- bha “iin ‘ö dho ‘dho-bha kö -yö dɔ.
“Sanni -yö kë “dhϋ
‘zü ‘yö =wa “sɛgɔ nu dan kpökpö ‘ka. A kpö -blɛɛsü bha,
‘yö kwaa- “sɛ ‘ö -kë

“Kudivua ‘ka waa-a ‘dhɛ ‘ö ‘wo- -dhɛ
Madagasikaa ‘wo-ma ‘kwëë- -Buakɛɛ
=minisi -blɛɛsü ‘ö kë Soro Giyɔnngmö
‘ka -a wëë’ dhö.
Kwaa- ‘në -nu ‘wo
-kë Elefanng (Biö)
-nu ‘ka, -wo kë- -zuö
-dedewo. -Wo kë

Madagasikaa -gɔ -kë
‘bii- “sɔɔdhu.
‘Mɛ ‘wo bha ‘wii kë
=mɔɔ- -bha kö -wa
“wɛɛ ‘bha bho. Kö
kwaa- “yʋʋ -mü.

‘ö -kë “dhϋ, ‘yö pë
-kpa -mɛ bhadhɛa’’ kpɔ -tɔ
“gban ga do ‘ö to-wɔn ‘ka; ‘yö- pö ö

=patrɔnng -dhɛ -tɔ
=gban “pɛpɛ “gban
ga -yö do.

"Yɩɩ -wɔn
-Tɔ -gɛn ga do dhe
“Kwi gɔn do =në
‘ö- pö ö bha pë -kpa
-mɛ -dhɛ -yö -tɔ do
-kpa. ‘Ö dho ‘goyë “dhiϋ =midi ‘ka

kö- -tɔ =ya ma. ‘Yö
‘wɔn =slɔɔ- ‘gü
‘taablë -bha =dhɛ
-tɔ bha- “gban ga
do ‘yaa mü. =Dhɛ

‘Yö=patrɔnng
‘dhö- pö :<< ‘Bha-

4

-dhɛ yö ‘mɛ do
=dhɛ -tɔ “gban ga
-yö do ? >>
‘Wɔn bha ‘yö -kë
-nu -gɔ zɔɔdhe ‘ka.
‘Yö=patrɔnng
‘dhö- pö : << -Ko
‘dho -dhɛga -tɔ
-kluu ‘gü kö -tɔ

"Nimlʋʋ 15

“gban ga ‘dhö do
kö ‘ko- -dhɛ yö. >>
‘Yö ‘wo -ziö. ‘Wo
=loo mü kö -tɔ dhee do -yö -ya sië
ö -yaan -ta. ‘Yö
“kwi gɔn bha ‘öpö: << -psss, -psss.
>> -Aga, ‘yö -tɔ

‘plöö

-Kwɛ 2007	

bha ‘ö =wlüü. ‘Yö
“kwi gɔn ‘dhö- pö:
<< ‘Bha -dhɛ yö
-ee ? ‘Bhii- pö -tɔ
=gban “gban ga -yö
do -ee ? >>
‘Yö pë -kpa -mɛ
bha ‘ö- pö: <<
=Patrɔnng, -tɔ bha

‘ö gun gbɔ ‘gü, n
-zo -yö kë -bhɔ;
‘mii kë- pö: -psss,
-psss =dhɛ ü -bha
‘dhö –oo; ‘pë ‘ö -kë
‘ö- “gban ga ‘dhö
-kë do bha, ‘yö bha.
>>
Kimse Etiɛnë

"Gwϋng
> -Kɔ do bha- ‘gü, ‘mɛ ‘ö ‘bha ü -dewo ‘kun -së ‘yö ‘ü dho
-a =trɔɔn ‘ö- “gblʋʋ “piϋ -a =slɔɔ-.

Pë -Wlangda –sü
Kwaa- saanwo -së do =nɛ
-Pamɛbhamɛ -wo pö -mɛ -nu -ka ka baa-, kaa- =dhɔtrɔɔ ‘sëëdhɛ bha, -a =plɛ -naa =ya yö “kpɛnng. -Wa
-dhɛ 'pë nu "yua 'ka.

Pë "bin ‘ö ya -a - ga -sê ‘ka ; -a do –zë 'ka -dhɛ "saaga –ya –bha. -A -nu mɔɔ	

	

5

"Nimlʋʋ 15

‘plöö

-Kwɛ 2007	

	

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka
bɔ. Yii- ‘drɛsü -mü 08 BP 857 Abidjan 08 ‘ka. Tel. 22.43.12.72. / 08 18 08 88 / 06 39 04 88
‘Mɛ -nu ‘ö ‘wo ‘sëëdhɛ ‘ö ya- -kë, wo -mü =Sai Zoziasü , "Dhɔɔgbö Zafe, =Kesɩ Mɔyan Dhifɔngsü,
Valangtɛn Vidrinö waa- Edhɛna Pɛdhɛkwalösökaya ‘ö- -nu =gban =plɛ ‘wo go Dhusi ‘ö -da “Anɛsü ‘ö go
‘Suisü , -a -nu ‘ka.
	

"Nimlʋʋ : 16

-kwɛ 2007 	"su –bha ‘sëëdhɛ -mü	 "Gwɛɛtaawo	

-Wükɔ	

‘WƆN -TAƆNG -MA 'GÜ 'SËËDHƐ

Mɛ faan dɔ -dhiang

-Bhawɔn ‘to dhe ‘ö
dho -Pamɛbhamɛ -wo
pö -mɛ
nu “piʋ̈
(dhiang do ya, ‘ya-Pamɛbhamɛ ‘ö -kë
naɔ ma ‘gü ‘sëëdhɛ
‘ka, -a wo pö -mɛ -nu

“pɛpɛ, dhɛ =ya =kpaɔ
ka -bha
-ee ? Ka
nuwɛɛ yë -bha mü. Kö
ka
-kɔɔwɔn -yö dhi
bha ‘aa -yë kë ?
Yi dheebhang -nu
ka -dho yi -bhawɔn

‘to- ‘sëëdhɛ ya -a
“dhiʋ̈ ‘ö kë ‘gbaannu
bha- -wɔn ‘gü. -Yö kë
-sü yë -kë ‘ka -kwɛɛ nu -bha see- ‘ö ‘wo kë
wo =në- -nu
-bha.
“Kɛɛ Atanna ‘saa- ‘gü

‘wɔn =gbaan yö ‘ko
“dhiʋ.
.

Kwaa- =danwopö “sɛ ‘gü -wɔn
“Kunmana “gblϋgblϋ –nu ‘wo –ya
“Kwi -a “su ‘ö -kë
zue ‘ka bha -a
-dhɛkpaɔyi
-kaɔng =plɛ ö ga
“saaga
bha,
“kunmana “gblϋgblϋ
(plefe) =plɛ -wo kë ya kwaa- “pɛɛn
ta.
‘Dannëng
-dhɛ
-yaan -bha -mɛ -nu
-bha -mü ‘Kwame

‘Bi Tibe ‘ka, ‘yö
-Zɔwɛɛn -mɛ -nu
-bha ‘ö -kë Ala
=Kwaku -Dhɛyɔnng
‘ka.
=Dhɛ ‘ö go ‘mü, “su
‘dhɛ ‘ö dɔ- “piϋ, ‘yö
=minisi
“Mabri
‘Tɔyakësë ‘ö ‘wɔn ‘ö
-gban “ta ‘kpɔ -wɔn bha ‘ö -gban -a
bha bha, ‘ö dho

“Lʋgwaadhö,
Maaplöö,
‘Dannëngdhö,
Teaplöö
waa
-Zɔwɛɛn
-dhɛ -nu
‘gü =tuaabho kë-dhɛ ‘gü; =dhɛ ‘ö ‘go
‘mü, ‘yö- pö- -nu
-dhɛ =dhɛ -gblü =ya
yën. Guvɛnöma -ya
-pö -gblü =ya yën.
=Dhɛ “slë -yö mɔɔ-

-bha kö ‘wëë- -yö
=slɔɔ
kö
kwaadanwo pö “sɛ bha
-yö dɔ. “Kɛɛ ‘mɛ -nu
‘ö ‘wo dho -a dɔ -sü
zü bho-, wo -mü
kwaa- ‘në -nu ‘ö ‘wo
“kwi =plöö yë ‘gü -a
-nu ‘ka.

-

L’orthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes qu' en français.
Attention:
1. c, h, j, qu et x n'existent pas en dan.
2. r ne se trouve jamais au début d'un mot.
Voici le reste de l' alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
=wee
sel
ɛ
"pɛ
déchirer
ɛɛ
=wɛɛ
moquerie
ɛn
-gɛn
pied
ɛɛn
=gblɛɛn
long
ë
pë
chose

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö
u
un
uun

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö
töö
"su
bun
=yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
üü
ün
üün
ϋ
ϋϋ
ʋ
ʋʋ

'gü
"güü
=blün
glüün
"gϋ
"bhϋϋ
"tʋ
"tʋʋ

intérieur
amère
miette
rouler
brûler
tarir
oreille
sauce

-Wo 'dho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"
moyen + haut

"dhü
'kɔ
dë
=zɛ
-dhɔ
"klang'yënngsavon
=gööscorpion
kpuu'

arbre
maison
père
termite
amour
singe
soleil
iroko
souche

"Nimlʋʋ 016

-Gblɔ dhe

-Kwɛ 2007	

-Kwaa “Kɔdivua -sɛ ‘gü -wɔn
Mɛ zë -pë ‘ö =batoo ‘bha ‘wo- -dhɛ probo koala ‘ö kë- =wɛnng ‘Biya
‘Wɔn bha =dhɛ ‘ö -kë “dhϋ, ‘wɔn ‘ö kë ‘mɛ -nu
‘ö- -nu “dhiϋ =slɔɔ -a -nu “dhi -mü mɛ “gblü
-kaɔng -yaaga waa- mɛ këngdo waa- mɛ -kaɔng
=plɛ ö ga “saaga (30128). “Kɛɛ ‘mɛ -nu ‘ö ‘wo kë
wo -kɔ yö- -nu -bha ‘sëëdhɛ -bha,
-wo mɛ
“gblü “saaga waa- mɛ këng =plɛ -ö -kɔ “saaga
waa- mɛ “suesiö (8289). ‘Mɛ ‘ö- nu -bha ‘ö -tun
ziaan- -wo “gblü “sɔɔdhu waa- mɛ këng -yiisiö ö kɔ -yiisiö waa- mɛ “saaga (5448). ‘Mɛ -nu ‘ö -wa
=slɔɔ, ‘wo mü.

wo -bha ‘wëë- =slɔɔ ‘nu -wo mɛ “gblü -kaɔng do
ö ga “suesiö waa- mɛ këng do ö -kɔ “sɔɔdhu
waa- mɛ “saɔplɛ (19157). ‘Mɛ ‘ö dhiang -nu bha
-a -nu zë “dhϋ bha, -wa -dhɛ Kalu Emanuɛ. -Yö
‘wëë-yɛɛbho -mɛ -nu -gɔ -mɛ =gban -gɔ
-ta ‘Biya. ‘Mɛ ‘ö ‘wɔn ‘ö -nu =slɔɔ bha mɛ ‘gbɛ
-dhɛ -wo ‘wëë- “gblü -kaɔng -yiisiö (200.000)
=në- =slɔɔ. =Ya ‘go mü, ‘yö mɛ -kaɔng do ö ga
-yiisiö, ‘ö- mɛ do ‘ö “miliɔng =plɛ

"Kpʋngtaadhɛ -wɔn
“Yi -bha pa ‘ö- wo “sɛgɔ -nu ‘gü
“Sɛ -nu ‘wo -kë ‘Ɛngdë, Bɛnnggladɛsë, Nepalë
waa- Niziöria ‘ö yö -zë ‘ö -kë mɛtii “sɛ ‘ka bha,
“yi -bha pa yaa ‘ö- wo, -yö -wëë wɔn kë -sü ‘ka
mü -dedewo.
Ɛngdë -dhɛ bha, mɛ “gblü do waa- mɛ këng
“sɔɔdhu ö -kɔ =plɛ waa- mɛ do (1521) =në ‘wo
ga “yi -gɔ.

Bɛnnggladɛsë, mɛ këng “saɔplɛ (700) =në ‘wo
ga.
Nepalë, pë do bha yö -mü.
Niziöria, -dhɛkpaɔyi -yiisiö -dede =në dha ‘dhö
ban- ‘ka gbaandhö ö dɔ- 'ka 'ko "piϋ

‘Wɔn ‘ö -gban “sɛ “gla -wɔn -nu -bha
“Kwi -a “su ‘ö -kë zue ‘ka ‘ö -ziö ya, “sɛ ‘bha
‘wo- -dhɛ itali, “kwi -naa “sɛ ‘ka, -a ‘gü -mɛ -nu
‘bha -wo kë -nu kwa -gɔ yö. -Wa -Pö =dhɛ kwaa‘banngkö -nu bha, wɛnng- -nu woo yë kë wo
‘kwëë-.
-A -wɔn ‘gü, woo ‘në dhebë -nu -bha yëkë
-dhɛ do dɔ ; woo ‘në glɔɔn’ -nu ‘sü kö -wo ‘dho-nu ‘ka wo -gɔ “sɛ bha- ‘gü kö -wa -nu draan‘wɔn -së ‘gbɛ -yë ‘ka. Woo =badhong -zuö -dhɛ

2

=klang- “kwanngdhɛ do -ya yö. -A yë ‘bha -nu
wo mü ‘ö woo- -nu kë. -A -nu =gban -da ‘kwëë
-sü sɔnng -yö kwaa- ‘wëë- ya, -a “miliaa
kaɔngdo (10.000.000.000). Woo do bha =wa ‘kɔ
“gblϋgblϋ këng =plɛ waa- ‘kɔ do (201) -yë zü bho
Bɛnngziɛɛvilö kwa -gɔ yö. -Ya -nu “piϋ ‘zü =dhɛ
yë =gban -yö yën “su -kaɔng do ö ga “sɔɔdhu
“piϋ.

"Nimlʋʋ 014

-Gblɔ dhe

-Kwɛ 2007	

'Wɔn 'ö -gban -potaasü -wɔn -bha.
Gine Konakri
-Kwɛ ya- ‘gü (2007), ‘ö sü zanvie ‘ö -ziö -ya -bha,
mɛ -kaɔng “saɔdo ö ga “saɔplɛ (67) =në ‘ö =wa
ga =kö “sɛ bha- ‘gü. =Ya ‘go mü ‘mɛ -nu ‘ö ‘wo
“yua sɛɛ’’ -ta, -wo mɛ “gblü do waa- mɛ këng
“saɔplɛ ö -kɔ “saɔdo waa- mɛ -yiisiö (1764).
“Yua‘ö “dhϋ bha, -yö mɛ -kë mü =dhɛ ?
“Yua bha ‘ö ‘mɛ ‘ö- kë sië, -a -mɛ “gblü -yö -ziö.
-Yö -pe. “Yi mü -dhɔ -ya -mɛ -kë -dedewo. =Ya

‘go mü, -yö =kplɛɛ “vaandhö. ‘Yö “siϋ ‘yaa wlüü’’
-a -mɛ kwi ‘gü -së ‘ka.
Komɔɔ
“Yua do bha -yö kë mɛ këng do ö -kɔ “saɔdo
(160) -zë “sɛ bha- ‘gü. “Kwi -nu -wo “yua bha- dhɛ kolera.

'Wɔn 'ö -gban troo -nu -bha mɛ wɔkɔ -nu 'gü
-Buakɛɛ
“Kwi -a “su ‘ö -kë desangblëë
‘ka ‘ö -ziö ya, -a -dhɛkpaɔyi
“saɔplɛ (7) ‘ö gun bha, -ya
‘flëë- ‘gü dhe ‘ö -kë
ɛngdepanngdanngsü ‘ka, ‘ö
‘kwa- =slɔɔ -kwɛ “gblü do
waa- -kwɛ këng “suesiö ö -kɔ

“saɔdo (1960) -naa ‘ka bha, -a
‘fɛtö -yö -gun ‘ka.
‘fɛtö bha, “tanbho -mɛ -nu
“wo “kɔdivua waa- mɛ ‘dhɛ
-nu ‘ö ‘wo go “sɛ “wɛɛ ‘gü,
-wo kë wo ‘ko -yö -Buakɛɛ
‘wo “tan bho, ‘wo- -zɔn =dhɛ
-gblü ‘ö yën bha, =ya dhi wo

-dhɛ. “Tan bha -wo kë -a -kë
“dhϋ gbeng do bha- ‘gü ‘ö to‘ka “dhϋ ‘ö -dhɛ ‘dhö =kpaɔ
‘ka. “Tan ‘ö “dhϋ bha, -a kë
-kɔ -gɛn -yan -kaɔng do ö ga
-yiisiö (14) -naa =në bha. Troo
bha -yö kë dhi -dedewo.

"Yɩɩ -wɔn
Dümɛ tii ‘ö go =Dakaa
-Mɔɔssiimi do bha -wa -dhɛ
Seidu.
Seidu -yö -gun “kwi gɔn do
-bha pë -kpamɛ ‘ka “Kɔdivua.
=Dhɛ ‘ö ‘wo- gba “tɛɛ pa
-dhɛkpaɔyi (kɔnngzie) ‘në
‘bha ‘ka, ‘yö dho wo -gɔ “sɛ
‘gü, ö -mɛ
-nu =tuaabho.
-Yö -to mü ‘yö dhe sü.
Dhebë
tii
=gblɛɛn
“gbaklaagbaklaa
(faanfaansü.) =Dhɛ yöö nu ö
bha dhebë bha- ‘ka, ‘yö =sua
-kë -dhɛ ‘ö- pö yö -zë ö
gɔmɛ ‘kpii- ‘ka kwaa- “sɛ ya‘gü.

=Dhɛ ‘wo nu ‘wo =loo, ‘yö
dho =kö ö bha dhebë ‘ka
-dhɛ ‘ö gun -wɔ sië -bha ‘gü.
-Dhɛ bha, -a -de -wɔta ‘dhii‘yaa gun -së.
-A -wɔn ‘gü, -dhɛkpaɔyi do
‘ka, =dhɛ
‘ö-gɔmɛdë
(=patrɔnng), ‘ö -ziö ‘ö dho yë
“dhiϋ, -a -dhɛ ‘yii =gwëë ‘yö
nu ö bha dhebë ‘ka ‘kɔɔdhö
‘yö ‘wo dho “kwi gɔn bha, -a
-gɔ ‘dhii- -ta =zɔɔ kö ‘wo wo
-de “dhia bho ‘dhii- “plëë
-plëë -ta mü -wa !
“Kwi gɔn =de ‘pö ‘ö =loo yë
“dhiϋ, ‘yö- -zo ‘dhö bhɔ pë
‘bha ‘ka, ‘yö ö yeekë ‘ö nu -a

‘sü -dhɛ ‘gü. ‘Ö =loo, ‘yö gɔ
“truu -piö, ‘ö- -piö, ‘ö- -piö; a -gɛn -mü =dhɛ kö Seidu
‘yaa “kwɛɛ “pʋ sië.
“Suϋ yaa ‘ö -da Seidu ‘gü
bha, ‘yö ö bha dhebë -da
“kwi gɔn -bha sɔ -nu -dun
‘gü -pë ‘gü. -Wa -dhɛ “kwi
-wo ‘gü plakaa. ‘Yö- “dhi ta-zü; ‘yö -ziö ‘ö dho “kwɛɛ
“pʋ -dhɛ ‘gü ö
-gɔmɛdë
-gɔ.
=Dhɛ “kwi gɔn bha ‘ö -da
‘kɔɔdhö, ‘yii dhiang “wɛɛ
‘bha zë Seidu -dhɛ. Ziö =nëwo ‘ö dho ‘kɔdhi ‘ö -wɔ ‘gü
bha- ‘gü. -Aga, ‘pë ‘ö- -zo
3

"Nimlʋʋ 016

‘dhö bhɔ- ‘ka bha, ‘yö -gun
plakaa bha- ‘gü ‘pö. -A “dhi
‘ö dho- “pʋ-, ‘yö -kpan
dhebë bha- -bha mü. “Suϋ
yaa ‘ö -kan “Kwi gɔn ‘gü bha,
‘yö Seidu -dhɛ
-biang ‘ka,
‘yö- dhɛa’’ kpɔ ‘ö pö-: << ‘Yö
-më ‘ö ya ?>>
Seidu =de ‘pö “suϋ ‘ö -da ‘gü
bha, -a zuë’’ =gbaan ‘wü-bha. -Aga, ‘yö- pö: <<

-Gblɔ dhe

-Kwɛ 2007	

=Patrɔnng, =sɛ ‘diaablë
‘nuaa- dö Dakaa. >> -Waa pö
“dhϋ kö -wa -pö dümɛ tii ‘ö
go Dakaa.
‘A, kö “kwi gɔn =ya ziö
biang ‘ka, =ya ‘dho =polisë
-dhɛ kö
-wo nu -wo
‘diaablë ‘nuaa- dö Dakaa
bha- ‘kun.
‘Ö nu =polisë ‘ka, kö Seidu
=ya ö bha dhebë zun ‘nu

“kpɛnng. -A kë “dhϋ -sü bha‘gü, ‘wii -kpan -bha.
-Kwaa ‘wɔn dɔ =dhɛ “kwi
‘gbɛ -dhɛ -wo “suϋ- dümɛ gɔ
-dedewo. -A -wɔn ‘gü,
-dhɛkpaɔyi ‘ö dɔ- “piϋ, ‘yö
waa- Seidu ‘wo ‘kɔ “wɛɛ sü,
‘wo wo =kwɛɛ- -wlö ‘wo- ‘kɔ
‘dhɛ bha- to ‘diaablë ‘nuaa
dö Dakaa bha- -g ɔ.

"Gwϋng
>
-A suu -yö -kë =dhɛ ‘bha ü këyɔɔ faan dɔ kö -yö ö -dewo draan- ‘yii “wɩ- -bha, ‘ü kwaa- -zü.

Pë -Wlangda sü
-Pamɛbhamɛ -wo pö -mɛ -nu, ka zuë’’ =nii -yö -da, -a -gɛn -mü =dhɛ kwaa- 'sëëdhɛ do –yö –dho zun
"kpɛnn "su do ya- 'gü.

Pë "bin ‘ö ya -a - ga -sê ‘ka .-A do -zë 'ka -dhɛ "saaga -ya -bha. -A -nu mɔɔ-

	

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ.
Yii- ‘drɛsü =nɛ : =Kesɩ Dhifɔngsü 06.39.06.88 Lo Zafe 08.18.08.88 / www.pamebhame.info
‘Ka dho –kpan –a “dhɔɔ -bha –bha ‘mɛ ‘ö- “piʋ̈ “Maadhö, -wa –dhɛ “Zɛ Emaniɛɛ. –A –bha tiootioo
4
“nimlɔɔ =nɛ: 07-17-19-38

"Nimlʋʋ 014

-Gblɔ dhe

-Kwɛ 2007	

‘Mɛ -nu ‘ö ‘wo ‘sëëdhɛ ‘ö ya- -kë, wo -mü =Sai Zoziasü , "Dhɔɔgbö Zafe, =Kesɩ Mɔyan
Dhifɔngsü, Valangtɛn Vidrinö waa- Edhɛna Pɛdhɛkwalösökaya ‘ö- -nu =gban =plɛ
‘wo go Dhusi ‘ö -da “Anɛsü ‘ö go ‘Suisü , -a -nu ‘ka.

5

"Nimlʋʋ : 17

"Su "Zɛ

-Kwɛ 2007

		"Su –bha 'sëëdhɛ -mü		"Gwɛɛtaawo	

'WƆN -TAƆNG -MA 'GÜ 'SËËDHƐ

-Bhawɔn ‘to dhe ‘ö dho -Pamɛbhamɛ -wo pö -mɛ -nu “piʋ̈
-Pamɛbhamɛ ‘ö -kë
naɔ -ma ‘gü ‘sëëdhɛ
‘ka, -a -wo pö -mɛ -nu
“pɛpɛ, -dhɛ =ya =kpaɔ
ka -bha
-ee ? Ka
nuwɛɛ yë -bha mü. Kö
ka -kɔɔwɔn -yö dhi bha
‘aa -yë kë ?
Yi dheebhang
nu ka -dho yi
-

bhawɔn ‘to- ‘sëëdhɛ ya
-a
“dhiʋ̈
‘ö
kë
‘gbaannu bha- -wɔn
‘gü. -Yö kë -sü yë -kë
‘ka -kwɛɛ -nu -bha see‘ö ‘wo kë wo =në- -nu
-bha. “Kɛɛ Atanna ‘saa‘gü ‘wɔn =gbaan yö ‘ko
“dhiʋ̈ . Yö =në- -wɔn
‘gü ‘yö ‘ka -kpan sië

-Pamɛbhamɛ “nimlɔɔ
ya, -a -bha bha. Yi
‘dhang- bho
-sü -ya
“dhiʋ̈ =dhɛ ‘ka yi bhawɔn ‘to. =Dhɛ kwa
-wo -ya ‘gü do =dhɛ
kwa
-de -wo ‘ö bha
kwa -dho “slë mɔɔ- -a
-bha kö -yö ‘dho “dhiʋ̈ .

=Ya ‘go yö -zë -a
‘gü, ‘ö ‘wɔn -së ‘bha
‘dhö ka -zo “piʋ̈ kö
‘ka- pö yi
-dhɛ
-Pamɛbhamɛ “gblʋʋ
“piʋ,̈ -potaasü -yö ka
-gɔ. -A “dhia -yö -dho
‘ma yi ‘gü. -A -gɛn
mü =dhɛ -gleng ‘yaa
‘go ‘gu do ‘gü

=Dhɛ woo- zü bho, mɛ
=plɛ =në ‘ö ‘wo kë wo -wo
bho -piöga =soo- ziö -mɛ
-nu bha, -a -nu -ta. -A mɛ
do -mü plesidang =Sigi
Blɔn” Blɛzö ‘ka. ‘Yö -a mɛ
do ‘ö -kë “sɔdha
-gɔmɛ
‘kpii- ‘ö “Maa “sɛ ‘gü,
“tʋ̈ ng ya ‘gü, -a ‘ka. ‘Wɔn
“pɛpɛ bha -yö kë -kë “dhʋ̈
=ministrë ‘ö -kë kwaa- ‘në
‘ka, Mabhli Tuakösë ‘ka,
-a “yan =wlöö. -Biang bha
=dhɛ ‘ö ‘wo- sü, ‘ö go
“Maadhö
‘ö
dho
‘Dannëng “sɛ ‘gü, ‘mɛ

-nu ‘ö ‘wo -kë mɛ -blɛɛsü
‘ö ‘wo =loo,
-wo -gun
“sɔɔdhu. “Tʋ̈ ng ‘ö ‘wo-kë ziaan- ‘yö -kë: ‘Yënng-gɛn -yan dan -yaaga
waa- ‘yënng- -kɔ dan kɔng =plɛ ö ga =plɛ
(“dhɛdhɛ -yaaga waaminitö -kɔng =plɛ ö ga
=plɛ.
Kö ‘wɔn -së ‘ö kë -kë ‘yö
bha.
￹-Kwa dhi kwa ‘ko -dhɛ.

Kwaa- =danwo pö "sɛ 'gü -wɔn￹
-Dhikodhɛ -troo
‘Wɔn =bhlëësü -yö kë -sü
‘ka kwaa- “pɛɛn -ta. -Yö
“dhʋ̈ tɛan- ‘ka =dhɛ -gblü
‘ö -da bha, -yö kë =Danwo
pö -mɛ -nu waa- ‘Wɛ- -nu
bha kwa -siö ‘ko -dhɛ.
“Kɛɛ -dhɛkpaɔyi =plɛ ya“piʋ̈ , -kɔ -wü ‘koodhe
-troo -yö kë -sü ‘ka kwa
=zinng ‘gü. ‘Yö -kë -piöga
=soo- -biang ‘sü -sü kö
-wa gizamɛ kë, -a ‘ka. -A
zü -yö -bho “kwi -a “su ‘ö
-kë Feevrie ‘ka bha, -a
-dhɛkpaɔyi -kɔng =plɛ ‘ka
“Maadhö. ‘Mɛ -nu ‘ö ‘wo

-a -ya, wo -mü -kɔlookota
‘ö -kë “Kɔdivua -mɛ -nu bha ‘ka, “kɛɛ -piöga =soo-wɔn “gblʋʋ “piʋ̈ -a ‘ka. Biang bha -a -blɛɛsü -yö
-go “Maadhö ‘ö dho ‘ka Zɔnwɛɛn. “Kidhʋng këng
do ö -kɔ plɛ waa“kidhʋng =plɛ(122 ).
-Piöga =soo- -biang ‘sü
-mɛ -nu “gbɩgbɩ ‘ö ‘wo
gun- -bha -wo -gun -kɔng
-yiisiö ö ga “sɔɔdhu (45).
Mɛ ‘bha -nu -wo -go
Togo, Gana.

L’orthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes qu' en français.
Attention:
1. c, h, j, qu et x n'existent pas en dan.
2. r ne se trouve jamais au début d'un mot.
Voici le reste de l' alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
=wee
sel
ɛ
"pɛ
déchirer
ɛɛ
=wɛɛ
moquerie

ëë
ën
ëën
ɛa
ɛan
gw
in
iin
ɩ
ɩɩ
kw
ng
oo
ɔ
ɔn
ɔɔn
ö
öö
u

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö
töö
"su

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune

ü
'gü
intérieur
üü
"güü
amère
ün
=blün
miette
üün
glüün
rouler
ϋ
"gϋ
brûler
ϋϋ
"bhϋϋ
tarir
ʋ
"tʋ
oreille
ʋʋ
"tʋʋ
sauce
-Wo 'dho -kɔ ( Les tons )
très haut
"dhü
haut
moyen
bas
très bas
très haut + très bas
haut + très bas
moyen + très bas saabas + très bas

arbre
'kɔ
dë
=zɛ
-dhɔ
"klang'yënngsavon
=göö-

maison
père
termite
amour
singe
soleil
iroko

"Nimlʋʋ 17

‘zëzë

-Kwɛ 2007	

Kwaa- "Kɔdivuaa -sɛ 'gü -wɔn
-Gblü =ya yën

-Gblü ‘ö -da kwa -gɔ yö, -a -kwɛ “sɔɔdhu -naa =në ‘ö -kwɛ ya- ‘ka (2007). “Kɛɛ -gblü ‘klɔɔ=ya bhɔ kö -gblü =ya yën. Kö faan =ya ‘go -gblü -bha. -A ‘klɔɔ- -ö bhɔ bha yö -mü =dhɛ kwaa- “dhasi -nu
-yɛɛ =plɛ ‘ö- kpö do ‘dhö -kë dhöbɛlë -nu ‘ka, ‘ö ‘ö -nu -gɔ -mɛ ‘dhö -kë Soro Giyɔngmë ‘ka ‘ö do ‘dhö -kë
-fangsi “sɔdha -nu ‘ka ‘ö
-bha
-gɔmɛ ‘dhö -kë Gbagbö Loranng ‘ka bha, -kwaa “yʋʋ -mü, =wa dhi
wo ‘ko
-dhɛ. =Wa wo -kɔ ‘wü ‘koo -Buaakɛɛ “kwi -a “su ‘ö -kë zue ‘ka bha, -a -dhɛkpaɔyi
-kaɔng yaaga ‘ka -Buakɛɛ =tɛdhɛng -ta. =Dhɛ ‘ö go mü, ‘yö ‘wo buu “gblü =plɛ (2000) -gϋ mɛ =gban “yan “dhiϋ
mü. Yö =në ka “yan ‘dhö- -dhɛ -bha bha.
-Ziaanwo -dhɛ bha -waa -dhɛ zuë’’ waannudhe =tɛdhɛng. ‘Wɔn bha- -dhɛ
‘gü, mɛ “gblü -kaɔng “sɔɔdhu (50.000) -wo -gun -Buakɛɛ -dhɛ -yaan- bha. “Kɛɛ =badhong -zuö -dhɛ ‘kö bha, mɛ gblü
-kaɔng =plɛ ö ga “sɔɔdhu
(25000) =në ‘wo kë -da mü.
Plesidang ‘gbɛ -wo -gun -mü. -A -nu ‘tɔ -mü :
‘Fɔɔ Eyadema ‘ö go Togo. Tabo N Beki ‘ö go Aflikö di Sidö. Yayi Boni ‘ö go
Benɛn. Tumani ture ‘ö go Mali. ‘Blɛzö Kɔngpaore ‘ö go Buukina Faso. Ninoviera ‘ö go Gine Bisao. =Ya ‘go
wo -zë -nu ‘gü, plesidang ‘dhɛ -nu ‘wo -kë: Abulayë ‘Wadë ‘ö go Senegalö ‘dhö, Amadu Tandia ‘ö go
Niziɛɛ ‘dhö, ‘Diɔngnë ‘Kufɔɔ ‘ö go Gana ‘dhö, wo -zë woo- =minisi =në ‘ö ‘wo kë -nu bɔ kö -wo yö wo
ziaandhö.

"Kpʋngtaadhɛ -wɔn
Sinua “sɛ ‘gü
“Sɛ bha- ‘gü, ‘yö dha ‘dhö ban ‘yö “yi ‘dhö pa
-dedewo yaawo ‘yö mɛ këng “sɔɔdhu (500) zë
“su ‘ö -kë zue ‘ka -kwɛ ya- ‘gü bha- ‘gü. ‘Mɛ -nu
‘wo =dua -wo -gun, mɛ “milɔng =plɛ (2.00.000).
Sinua -sɛ ‘gü -mɛ -nu bha -a -kwɛ -kaɔng
yaaga ö ga =plɛ -naa =në kwɛɛ (32)

-wo -gun “miliɔng
këng “saaga ö -kɔ yaaga waa- mɛ “saaga waa- mɛ këng “saaga
(838.800.000). “Sɛ ‘ö- ‘gü -mɛ -nu ‘wo ‘gbɛ
-dedewo
“kpʋngtaa
wo
-mü

Buukina Faso
Dha ‘ö ban “sɛ bha- ‘gü ‘pö kwɛɛ -yö -gun -ziisi.
-A
-kwɛ -kaɔng
-yaaga
-naa =nɛ
(30) -a suu ‘yii ban “dhϋ do. Mɛ “saaga =në-nu zë (8). Mɛ “gblü -kaɔng do ö ga -yiisiö

Mɛ =slɔɔ -pë -nu -wɔn
‘Banngkö ‘kpii- do

-yö
kwa
-gɔ Kɔdivua yö ‘ö
mɛ ta kun kö -wo yë kë.
‘Wëë- -da ‘gü
-kɔ ‘ö
“dhϋ bha
-yö kë
2

(14.000) =në -naa pë ‘dhö =see. ‘Mɛ ‘ö- -nu
-bha ‘kɔ ‘yaa- -nu -gɔ ‘zü “yi pa
-sü “gblʋʋ
“piϋ,
-wo
mɛ “gblü
-yaaga
(3000)

“miliɔng
“sɔɔdhu
(5.000.000.)
waa=mangzii ‘ö -kë Ɔɔdinatëë
‘ka, ‘wo ‘sëëdhɛ =draan-ta bha,
-a

-kaɔng do ö ga do -nu
Inivɛɛsite
‘ö
-Buakɛɛ -a -dhɛ kö -yö
kë =klang-nu bha
-a -nu -ta ‘kun -pë

"Nimlʋʋ 17

‘ka.
-Yö kë
-kë
“dhϋ “su ‘ö -kë zue ‘ka
kwɛɛ.

‘zëzë

bha-

-Kwɛ 2007	

‘gü

'Wɔn 'ö -gban -potaasü -wɔn -bha.
‘Yɔn “yi
-A ‘dhɛ ‘ö yö -yö -dho ‘në ‘kpɔ -dhe -nu
“piϋ. =Ya kë =dhɛ ‘në ‘kpɔ -dhe -nu ‘ka
‘në ‘kpɔ, ‘ö dho ‘ö yö ‘ka “su “sɔɔdo
-bha, ‘ka ‘dho “yi nu ‘në
-dhɛ . -Ka
“yɔn doseng =në-nu -a -dhɛ. -A -kë

“dhϋ -sü bha -yö faan –da ‘në ‘gü, ‘ö “yua
‘gbɛdhɛ bhɔ- -dhɛ taa =gblɛɛn.

'Wɔn 'ö -gban troo -nu -bha mɛ wɔkɔ -nu 'gü
-Kɔ -wü ‘koo =badhong
Zue -dhɛkpaɔyuio -kaɔng
=plɛ ö ga “saaga bha,
=badhong -yö -gun ‘ka
Soro Giyɔngmë -bha
“pɛɛn waa- Gbagbö
Loranng -bha ‘dhö, -a -nu
=zinng ‘gü. -A -zuö -gɛn mü =dhɛ -wa -kë “dhϋ kö
‘wo- -zɔn =dhɛ ‘wa dhi
"Yɩɩ

wo ‘ko -dhɛ. ‘Mɛ -nu ‘wo
gun =badhong bha -a
-zuö
-mɛ
-mɛ -nu
“gbɩɩ- ‘ka wo -mü Soro
Giyɔngmë ‘dhö, Zeneralë
filipë Manggu ‘ö -kë
-Fanngi
“sɔdha
-nu
-gɔmɛ ‘ka -a ‘dhö, -a -nu
‘ka. ‘Bii- =plɛ =në

Giyɔngmë ‘ö kë -a -da.
Manggu -bha “pɛɛn ‘ka,
‘bii- =plɛ =në ‘ö ‘wo kë-da ‘pö; =ya kë “dhϋ kö
mɛ ‘bha ‘yii kë ‘to- “gbɩɩ‘ka. =Badhong bha -yö kë
-dhi mɛ =gban “pɛpɛ
dhɛ.

-wɔn

-Mɔɔsiimi do =në ‘ö gun sɔ “vɛdhɛ bho (sɔ
pase) sië.
Sɔ “vɛdhɛ -bho ‘ka -pë ‘dhɛ ‘ö -kë kwi
-nu -bha ‘ka, ‘ö ‘wo-gban kuranng
-bha bha, ‘yö gun- -gɔ.
-Mɔɔsiimi
bha -yö -gun sɔ ‘ö- “pasɩ bho bha, -a
“yɛ sië kö ‘pë bha -yö dɔ sië- “sɔɔ mü.

-Aga ‘yö- -bha tiootioo (telefɔngdhö) ‘ö
gun- “sɔɔ ‘tablë -ta mü bha, ‘ö -ya “wɩ
-sü -bha. Ö -kɔ “pʋ ‘kö- bho, ‘ö- -da sɔ
“vɛdhɛ -bho ‘ka -pë -ta bha, -ya kë- ‘gü
=dhɛ tiootioo ‘dhö,
-yaa ‘sü -yaa =nëng ö “tʋ -bha.
Mɛ ‘ka dɔ bha ‘mɛ bha =ya ö -de =piaa.
3

"Nimlʋʋ 17

Mɛ ‘gbɛ -dhɛ

-wo ‘pë -nu bha -a -nu

‘zëzë

-Kwɛ 2007	

-bha =dhuëngdhɛ ‘gü =dɛɛ.
Kimse Etiɛnë

Pë -Wlangda -sü
Kwaa- saanwo -së do =nɛ
-Pamɛbhamɛ -wo pö -mɛ -nu -ka ka baa-, kaa- =dhɔtrɔɔ ‘sëëdhɛ bha, -a =plɛ -naa =ya yö
“kpɛnng. -Wa -dhɛ 'pë nu "yua 'ka.

Pë "bin ‘ö ya -a - ga -së ‘ka .-A do –zë ‘ka -dhɛ-ya –bha saaga. –A –nu mɔɔ-

	
	

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ
kë kö ‘ka bɔ. Yii- ‘drɛsü -mü 08 BP 857 Abidjan 08 ‘ka. Tel. 22.43.12.72. / 08 18 08 88 / 06
‘Mɛ -nu ‘ö ‘wo ‘sëëdhɛ ‘ö ya- -kë, wo -mü =Sai Zoziasü , "Dhɔɔgbö Zafe, =Kesɩ Mɔyan
Dhifɔngsü, Valangtɛn Vidrinö waa- Edhɛna Pɛdhɛkwalösökaya ‘ö- -nu =gban =plɛ ‘wo go
Dhusi ‘ö -da “Anɛsü ‘ö go ‘Suisü , -a -nu ‘ka
4

"Nimlʋʋ : 18

"Tiëëdhɛ "Su

-Kwɛ 2007

		"Su -bha 'sëëdhɛ -mü		"Gwɛɛtaawo	

'WƆN -TAƆNG -MA 'GÜ 'SËËDHƐ

-Bhawɔn ‘to dhe ‘ö dho -Pamɛbhamɛ -wo pö -mɛ -nu “piʋ̈

-Pamɛbhamɛ ‘ö -kë
naɔ -ma ‘gü ‘sëëdhɛ
‘ka, -a -wo pö -mɛ -nu
“pɛpɛ, -dhɛ =ya =kpaɔ
ka -bha
-ee ? Ka
nuwɛɛ yë -bha mü. Kö
ka -kɔɔwɔn -yö dhi bha
‘aa -yë kë ?
Yi dheebhang -nu
ka -dho yi -bhawɔn ‘to-

‘sëëdhɛ ya -a “dhiʋ̈ ‘ö
kë ‘gbaannu bha- -wɔn
‘gü. -Yö kë -sü yë -kë
‘ka -kwɛɛ -nu -bha see‘ö ‘wo kë wo =në- -nu
-bha. “Kɛɛ Atanna ‘saa‘gü ‘wɔn =gbaan yö ‘ko
“dhiʋ̈ . Yö =në- -wɔn
‘gü ‘yö ‘ka -kpan sië
-Pamɛbhamɛ “nimlɔɔ

ya, -a -bha bha. Yi
‘dhang- bho
-sü -ya
“dhiʋ̈ =dhɛ ‘ka yi bhawɔn ‘to. =Dhɛ kwa
-wo -ya ‘gü do =dhɛ
kwa -de -wo ‘ö bha
kwa -dho “slë mɔɔ- -a
-bha kö -yö ‘dho “dhiʋ̈ .
=Ya ‘go yö -zë -a
‘gü, ‘ö ‘wɔn -së ‘bha

‘dhö ka -zo “piʋ̈ kö
‘ka- pö yi
-dhɛ
-Pamɛbhamɛ “gblʋʋ
“piʋ,̈ -potaasü -yö ka
-gɔ. -A “dhia -yö -dho
‘ma yi ‘gü. -A -gɛn -mü
=dhɛ -gleng ‘yaa ‘go
‘gu do ‘gü

‘Dannëng “sɛ ‘gü :
“Dannëng -dhɛ yaan-bha -dhɛ -bha -mü
Kwame
‘Bi
Tibe
Wlobɛɛ ‘ka
Maaplöö -dhɛ -bha
-mü =Kwaku Wita
‘Angzië ‘ka.
-Zɔwɛɛn
(“Zuaang
Uɛɛn) “sɛ ‘gü :
-Zɔwɛɛn -dhɛ yaan- bha -dhɛ -bha -mü Ala

=Kwaku Leɔng ‘ka. Yö
-zë “sɔdha
-mü.
-Bɛn Uɛɛn -dhɛ -bha
-mü Zadi Flangsisü ‘ka.
“sɔdha
-mü -a ‘ka.
Teaplöö -dhɛ -bha -mü
Komoe Esɔng ‘ka.
Kö ‘wɔn -së ‘ö -kë kwa
-dhɛ -kwɛ -ya ‘gü -a do
bha.

Kwaa- =danwo pö "sɛ 'gü -wɔn
￹-Dhikodhɛ -troo

“Kunmana “gblϋgblϋ -nu ‘wo -ya
-Kwɛ

ya-

‘ka

(2007)

“kunmana “bhlëngnë
kaɔng do ö ga do =në ‘ö
‘kwa- -nu =slɔɔ. Wo
=nɛ:“Maa “sɛ ‘gü :

“Maadhɛ yaan- -bha
-dhɛ -bha -mü Mane
Abëdulayë ‘ka.
“Lʋgwaadhɛ -bha -mü
“Seri Able ‘ka.
“Sanggwinng
-dhɛ
-bha -mü Okie =Kofi
‘Dhɔsië ‘ka.

Gbiaangwinng “sɛ ‘gü
:
Gbiaangwinng
-dhɛ
yaan- -bha -dhɛ -bha
-mü Baoto Lui Gistavë
‘ka
-Gbɔng “dhiϋ -dhɛ
-bha
-mü Kobelan
Dɔngo Emaniɛ ‘ka
‘Siiplöö -dhɛ -bha -mü
Diedie Gogwa Grögwa
‘ka.

Kwaa- "Kɔdivuaa -sɛ 'gü -wɔn
‘Wɔn -siö ‘ö- wo -kɔɔyi -dhɛ ‘Biya
“Kwi -a “su ‘ö -kë ‘Utö ‘ka
bha, -a -dhɛkpaɔyi -kaɔng do
ö ga “saɔdo bha, =weeyi
(-kɔɔyi) -yö kë -pa yaa wo
gbeng do ‘gü “kwanng- -dhɛ
‘ö -kë ‘Pɔɔ 'Bue ‘ka ‘ö ‘viɔngso
-dhɛ ‘dhö- ‘gü bha- ‘gü. -Dhɛ

bha -yö -kɔɔyi “dhiϋ. -Aga,
gbeng bha- ‘gü, ‘yö “yi bha ‘ö
-kan mɛ -nu ‘gü mü. ‘Kɔ -nu
‘wo gun “yi “dhiϋ bha ‘yö “yi
‘ö- -nu
-kaɔng do sü ( 10).
“Kɛɛ -Zlaan nuwɛɛ, ga ‘yii kë
bhɔ

.
.

"Nimlʋʋ 18

"Tiëëdhɛ"su

-Kwɛ 2007	

"Kpʋngtaadhɛ -wɔn
“Sɛ -bha =zii ‘ö wo Peru
Peru “sɛ bha -yö
-ya -sü
‘ka =Dhamlɛɛkɛɛn –dhɛ -gɔ
“sia- =yën. “Kwi “puu -nu
waa- Ɛngdiɛn -nu =në ‘wo‘gü -mɛ -nu ‘ka. ‘Utö
-dhɛkpaɔyi
-kaɔng
do ö ga “sɔɔdhu bha- ‘ka
-tɔ -dho ‘kɔɔdhö “tϋng bha‘gü, ‘yö “sɛ ‘dhö =zii -a ‘pö-nu ‘wo-nu -dhɛ Pisko,
Ikaa waa- Siɛnsia, -a -nu ‘gü.
‘Pö- -nu bha -wo Peru -bha
‘pö- ‘kpii- ‘ö -kë Lima ‘ka -a

-gɔ ‘në ‘bha =gblɛɛn, -yö
-ziö “kidhʋng këng =plɛ -ta.
“Pɛɛn -nu ‘ö ‘wo bha, -tɔn
waa-dhëngga =gblɛn
=gblɛn =në ‘wo mü ‘gbɛ. ‘Mɛ
-nu ‘ö –nu -bha ‘kɔ -nu ‘wo
wü -wo -ziö mɛ “gblü këng
do ö -kɔ “saɔplɛ(170.000)
-ta. ‘Mɛ -nu ‘wo ga
-wo
-ziö mɛ këng “sɔɔdhu ö -kɔ
-yiisiö (540) -ta. ‘Yö ‘mɛ -nu
‘wo =gii, ‘wo -ziö mɛ këng
=plɛ
-ta
(2000).

-Kwaa ‘gü ma ‘ka =dhɛ “sɛ
bha ‘wɔn “gbɩgbɩ -yö -kë ‘ka.
-Kwɛ “gblü do waa-kwɛ
këng “suesiö ö
-kɔ
“saɔplɛ(1970) bha- ‘ka, “sɛ
-yö kë -zii mü ‘zü ‘ö mɛ “gblü
-kaɔng “sɔɔdhu(50.000) ‘wo
ga.

Mɛ =slɔɔ -pë -nu -wɔn
“Kɔdivua waa- Itali
“Kwi -a “su ‘ö -kë
zue ‘ka ‘ö -ziö ya, “sɛ
‘bha ‘wo- -dhɛ itali,
“kwi -naa “sɛ ‘ka, a ‘gü
-mɛ
-nu
‘bha -wo kë
-nu
kwa -gɔ yö.
–Wa
-Pö =dhɛ kwaa‘banngkö -nu bha,
wɛnng- -nu woo yë

kë wo ‘kwëë-. -A
-wɔn ‘gü, woo ‘në
dhebë -nu -bha yëkë
-dhɛ do dɔ ; woo ‘në
glɔɔn’
-nu ‘sü kö
-wo ‘dho- -nu ‘ka wo
-gɔ “sɛ bha- ‘gü kö
-wa -nu draan- ‘wɔn
-së ‘gbɛ -yë ‘ka. Woo
=badhong
-zuö -

dhɛ
=klang“kwanngdhɛ do -ya
yö. -A yë ‘bha -nu
wo mü ‘ö woo-nu kë. -A -nu =gban
-da ‘kwëë -sü sɔnng
-yö kwaa- ‘wëë- ya,
-a “miliaa -kaɔngdo
(10.000.000.000).
Woo do bha =wa ‘kɔ

“gblϋgblϋ këng =plɛ
waa- ‘kɔ do (201) yë
zü
bho
Bɛnngziɛɛvilö kwa
-gɔ yö. -Ya -nu “piϋ
‘zü =dhɛ yë =gban
-yö yën “su -kaɔng
do ö ga “sɔɔdhu
“piϋ.

-wa -nu draan- ‘wɔn
-së ‘gbɛ -yë ‘ka. Woo
=badhong -zuö -dhɛ
=klang- “kwanngdhɛ
do -ya yö. -A yë ‘bha
-nu wo mü ‘ö woo-nu kë. -A -nu =gban
-da ‘kwëë -sü sɔnng

-yö kwaa- ‘wëë- ya, a “miliaa -kaɔngdo
(10.000.000.000).
Woo do bha =wa ‘kɔ
“gblϋgblϋ këng =plɛ
waa- ‘kɔ do (201) yë
zü
bho
Bɛnngziɛɛvilö kwa

'Wɔn 'ö -gban -potaasü -wɔn -bha.
“Kɔdivua waa- Itali
“Kwi -a “su ‘ö -kë
zue ‘ka ‘ö -ziö ya, “sɛ
‘bha ‘wo- -dhɛ itali,
“kwi -naa “sɛ ‘ka, -a
‘gü -mɛ -nu ‘bha -wo
kë -nu kwa -gɔ yö.
-Wa -Pö =dhɛ kwaa‘banngkö -nu bha,
2

wɛnng- -nu woo yë
kë wo ‘kwëë-. -A
-wɔn ‘gü, woo ‘në
dhebë -nu -bha yëkë
-dhɛ do dɔ ; woo ‘në
glɔɔn’
-nu ‘sü kö
-wo ‘dho- -nu ‘ka wo
-gɔ “sɛ bha- ‘gü kö

"Nimlʋʋ 18

-gɔ yö. -Ya -nu “piϋ
‘zü =dhɛ yë =gban
-yö yën “su -kaɔng

"Tiëëdhɛ"su

-Kwɛ 2007	

do ö ga “sɔɔdhu
“piϋ.

'Wɔn 'ö -gban troo -nu -bha mɛ wɔkɔ -nu 'gü

=Badhong

‘Utö do ‘ö -ziö ya ‘ö
sü -a
-dhɛkpaɔyi
“suesiö -bha ‘ö yö‘ka -a -kaɔng do ö ga
“sɔɔdhu
-bha
=badhong -yö kë
-zuö ‘Biya. “sɛgɔ
-yiisiö =në ‘ö ‘wo kë
a -zuö. Wo -mü
niziɛɛ,
Buukana
Faso, Ganbi waa“Kɔdivua
‘ka.
-Wa
kë
"dhϋ
=tɛdhɛng ‘wo- -dhɛ
Wlobɛɛ Siangpru ‘ö

Maakori kwa -gɔ
‘Biya yö bha =në-ta. =Dhɛ ‘ö -kë =dhɛ
=tɛdhɛng bha, =waa
-pë -dee kë, =wa
‘kpaa- -së -dee ta -a
-ta bha, ‘yö ‘wo-dee ‘gü nia’’ bho.
=Badhong
-ziö
-kɔlookota ‘kpii- ‘ö
“kɔdivua ‘wo –dhɛ
‘Fifë bha =në- -kɔ ’ö
gun ‘wɔn bha- ‘gü.
=Badhong suu ‘dhɛ
‘ö “dhϋ bha, -a -zuö

-kɔ
-blɛɛsü
=në gun bha. ‘Në nu ‘ö- -nu -kwɛ ‘yii
kë
=mɔɔ
=kö
-kaɔng do ö ga
“saɔplɛ (17)
-bha
=në ‘wo gun ‘wɔn
bha- -bha. =Dhɛ ‘ö
‘wo- -zuö “dhϋ,
“sɛgɔ ‘ö kë gɛnyɛn
yö -mü Ganbi ‘ka.
‘Kupë bha -wo kë-dhɛ
Gbagbo
Loranng -a ‘kupë.
‘Mɛ ‘ö ‘kupë bha,

Ganbi -mɛ -nu ‘wo
kë yö- =kwɛɛ-, yö
-mü =minisi ‘ö -kë
mɛ -gɔ
-yɔɔn
‘kwëë- =minisi ‘ka
-gblü ya “yan =wlöö,
‘ö -kë Danɔ Diedie
‘ka bha, =në- =kwɛɛ.
Ganbi ‘në -nu -wo
kë ‘bii- =plɛ =në-da, ‘yö Buukina
Faso ‘në -nu ‘wo- do
bho.

“pɛɛpɛdhö, –a
dhiang ‘to n -gɔ.Kö
mang -dede ‘a dü
kë, ɔɔ’ ! ɔɔ’ ! ɔɔ’ ! -a
‘dhɛ ‘kö bha,
nnnn ! >>

-yö yö ü –bha, ‘yö
‘bhaa pö -yö ü zë,
‘yö ‘ü- pö : ɔɔ’ ? -A
pö -yö ü zë...>>

"Yɩɩ -wɔ
=Ya “suϋ ö -de -a =geebë -gɔ.
Gɔndë do ‘bha bha
-wa -dhɛ Kou’’
-Gblukpayi. ‘Mɛ bha
‘yö =geebë “gbɩɩ- do
kun. =Dhɛ ‘ö nu
‘ka‘yö ö bha ‘kɔdhi
‘gü -mɛ -nu -dhɛ
‘ö- pö =geebë bha-dhɛ mɛ =gban “yan
“dhiϋ mü : << Boo

-glɛɛ, =ya kë =dhɛ kö
ma dhebë -nu -wo
dü kë, -a -nu zë. Ma
=në ‘a pö. Kö ma ‘në
-nu -wo dü kë, -a
-nu zë. Ma =në ‘a
pö. Kö n ‘zlaa- ‘ö -ya
ya waa- -bha dhebë
-nu -wo dü kë, -a nu =gban zë

-Sakpa Bɛnaa

-Nnn -yö -to “dhi kö‘zlaa- -yaa Pö: << ‘Yö
n =dhoo ! -më ‘ö -kë

"Gwϋng
> ‘Kwa- pö “dhϋ kö kwa- -pö =dhɛ -kɔ do bha- ‘gü, ‘bha ‘dho ü -de -wo ‘to-.

3

"Nimlʋʋ 18

"Tiëëdhɛ"su

-Kwɛ 2007	

Pë -Wlangda –sü
“Yɩɩ -to ‘gü -wɔn ‘sëëdhɛ
-Pamɛbhamɛ -wo pö -mɛ -nu, -ka ka baa-, kaa- ‘sëëdhɛ do yöö zun “kpɛnng. -Wa -dhɛ “yɩɩ -to ‘gü -wɔn
‘sëëdhɛ

Pë "bin ‘ö ya -a - ga -sê ‘ka -A do –zë 'ka –dhɛ -yö "saga. –A –nu
mɔɔ	
	
	
	
	
	
	
	
	
	
	
	
	
	
	
	
	
	

	

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ
kë kö ‘ka bɔ. Yii- ‘drɛsü -mü 08 BP 857 Abidjan 08 ‘ka. Tel. 22.43.12.72. / 08 18 08 88 / 06
39 04 88

‘Mɛ -nu ‘ö ‘wo ‘sëëdhɛ ‘ö ya- -kë, wo -mü =Sai Zoziasü , "Dhɔɔgbö Zafe, =Kesɩ Mɔyan
Dhifɔngsü, Valangtɛn Vidrinö waa- Edhɛna Pɛdhɛkwalösökaya ‘ö- -nu =gban =plɛ ‘wo go
Dhusi ‘ö -da “Anɛsü ‘ö go ‘Suisü , -a -nu ‘ka.

4

"Nimlʋʋ : 19

"Tiëëdhɛ "su

-Kwɛ 2007

		"Su –bha 'sëëdhɛ -mü		"Gwɛɛtaawo	

'WƆN -TAƆNG -MA 'GÜ 'SËËDHƐ

-Bhawɔn ‘to dhe ‘ö dho -Pamɛbhamɛ -wo pö -mɛ -nu “piʋ̈

-Pamɛbhamɛ ‘ö -kë
naɔ -ma ‘gü ‘sëëdhɛ ‘ka,
-a -wo pö -mɛ -nu “pɛpɛ,
-dhɛ =ya =kpaɔ ka -bha
-ee ? Ka nuwɛɛ yë -bha
mü. Kö ka -kɔɔwɔn -yö
dhi bha ‘aa -yë kë ?
Yi dheebhang -nu ka
-dho yi -bhawɔn ‘to-

‘sëëdhɛ ya -a “dhiʋ̈ ‘ö kë
‘gbaannu bha- -wɔn ‘gü.
-Yö kë -sü yë -kë ‘ka
-kwɛɛ -nu -bha see- ‘ö
‘wo kë wo =në- -nu -bha.
“Kɛɛ Atanna ‘saa- ‘gü
‘wɔn =gbaan yö ‘ko
“dhiʋ̈ . Yö =në- -wɔn ‘gü
‘yö ‘ka -kpan sië

-Pamɛbhamɛ “nimlɔɔ ya,
-a -bha bha. Yi ‘dhangbho -sü -ya “dhiʋ̈ =dhɛ
‘ka yi -bhawɔn ‘to. =Dhɛ
kwa -wo -ya ‘gü do =dhɛ
kwa -de -wo ‘ö bha kwa
-dho “slë mɔɔ- -a -bha kö
-yö ‘dho “dhiʋ̈ .

=Ya ‘go yö -zë -a ‘gü,
‘ö ‘wɔn -së ‘bha ‘dhö ka
-zo “piʋ̈ kö ‘ka- pö yi
dhɛ -Pamɛbhamɛ “gblʋʋ
“piʋ,̈ -potaasü -yö ka -gɔ.
-A “dhia -yö -dho ‘ma yi
‘gü. -A -gɛn -mü =dhɛ
-gleng ‘yaa ‘go ‘gu do ‘gü

-Ya -nu "piʋ̈ =dhɛ -a -nu
'tɔ -yö -wo kwaa- 'kɔdivua
-sɛ ya- 'gü.
'kwa -kpan -nu -bha,
kwaa -nu faan dɔ.

gun -dhɛ 'ö- -bha bha
"sënng -yö mü. "Sënng
bha woo- 'pɔn. "Kɛɛ -waa
'pödhɛ -dee -së do dɔ 'ö
=klangkwanngdhɛ -së 'ö
mü.

Kwaa- =danwo pö "sɛ 'gü -wɔn
￹

-Kwɛzlaankpii
"Tan kpö -së do =në 'ö -ya
nu "Maa "sɛ 'gü, -wa -dhɛ
-Kwɛzlaankpii. 'Ö -ya, -a
-kwɛ "saɔdo -naa =në 'ö
kwɛɛ (2007). -A -ya -gɛn
-mü =dhɛ yö kë "dhϋ kö
kwa wɔkɔ bha -yö 'to "sɛ
-bha. "Tan kpö bhagɔmɛ 'kpii- 'ö
-kë
didhɛtëë 'ka bha, -wa
-dhɛ Kla -Dro. "Tankëmɛ
-nu 'ö 'wo bha 'pë 'ö- -nu

-gɔ -gɛn –së 'ka, -a
-dhiang 'yaa zë. Mɛ
-kaɔng -yaaga =në 'ö 'wo'gü. =Yaoba -nu 'waa mü
'wo- 'gü doseng, -wo
"wɛɛ pö -mɛ nu 'gbɛ -wa
'gü. -Wa -nu -dhɛ 'wɔn së -nu -ta 'gbɛ. =Minisi blɛɛsü, Sialö Bani 'ö gun
yöö nu kwaa- "pɛɛn ya'ka, -wo kë- -nu -dhɛ.
'Wɔn "gblʋ̈ gblʋ̈ -nu =wa
kë kwaa- "Maa "sɛ 'gü, wa -nu
-dhɛ.

Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes qu' en français.
Attention:
1. c, h, j, qu et x n'existent pas en dan.
2. r ne se trouve jamais au début d'un mot.
Voici le reste de l' alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
=wee
sel
ɛ
"pɛ
déchirer
ɛɛ
=wɛɛ
moquerie
ɛn
-gɛn
pied
ɛɛn
=gblɛɛn
long

"Iti "sënng

"Iti -dhɛ bha 'pödhɛ -mü.
"kidhʋng -kaɔngdo ö ga
"saɔdhu
=në
waa-Zɔwɛɛn -dhɛ =zinng 'gü.
"Iti -dhɛ bha -waa bho 'në
'bha wo "gblʋʋ, -a -gɛn
-mü =dhɛ 'pödhɛ -dede 'ö

L’orthographe DAN

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö
u
un
uun

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö
töö
"su
bun
=yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
'gü
intérieur
üü
"güü
amère
ün
=blün
miette
üün
glüün
rouler
ϋ
"gϋ
brûler
ϋϋ
"bhϋϋ
tarir
ʋ
"tʋ
oreille
ʋʋ
"tʋʋ
sauce
-Wo 'dho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"
moyen + haut

"dhü
'kɔ
dë
=zɛ
-dhɔ
"klang'yënngsavon
=gööscorpion
kpuu'

arbre
maison
père
termite
amour
singe
soleil
iroko
souche

Kwaa- "Kɔdivuaa -sɛ 'gü -wɔn
'Wɔn 'ö -gban =klang- -nu -bha

Dhioo 'ö guvɛnöma 'dhö- dɔ
-sü 'ka =klang- “gblʋ̈ gblʋ̈

-nu -ta yö =nɛ : "sanni kö wa dɔ kö =wa 'wɔn =slɔɔ
'gü =dhɛ =klang- -nu -wo
'wɔn 'gbɛ kë -sü 'ka
=klang- "dhiʋ̈ 'ö 'yaa -së.
-A -gɛn -mü =dhɛ mɛ 'bha
–nu
-wo wo -gɔ "dhɛ
-nu -ya
-zukluudhö
'waa- 'gü
-piö. 'Ö mɛ
'bha -nu -wo wo -bha to
=gblɛngblɛn 'ka, 'waa "wɩ-bha kö 'wo- bho.

=Ya 'go mü, -a -nu -gomɛ
dë -nu -waa pö- -nu -dhɛ wo =sabha -gɛn -ma 'gü
muu" dhe -ya kö -wo nu'ka =klang- "dhiʋ̈ 'waama. -A 'bha -nu =ya kë -a naa telefɔnö 'wo -ya wo
"tʋ -bha 'wo =dhiëë 'ka ya
'waa "wɩ- -bha kö 'wodhuu" =klang- 'kɔɔdhö.
=Ya "wɩ mɛ -nu =zinng
'gü, 'yö =ya mɛ =gban
"gblʋ̈ ʋ̈dhɛ
"mungbho.
"Kɛɛ 'waa "wɩ- -bha "sa kö

'wo- -nu "dhi ta. Kö mɛ
'bha -nu -wo pë -nu -ya
sië 'banng- -nu -ta,
=klang- -kɔ 'kɔ "bhanng nu -bha.
-A -kë "dhʋ̈ -sü bha- 'gü,
guvɛnöma -ya -pö =dhɛ
=klang- "dhiʋ̈ 'në 'dhɛ 'ö
'wo- kun 'wɔn "vlaanvlaan
-nu bha -a
-nu kë -sü bha, -wo
-dho -a mɛ kë- =klang- "dhi ʋ̈
'wii- kë, -yö -dho 'banng
"iin 'kɔbhang bha- -dee -

pë kë Kö wo -kpan 'mɛ 'ö- -bha kö
mɛ -gii 'ka -pë -ya -gɔ, -wo
-dho -a "piʋ̈ kë-. =Ya kë
"dhʋ̈ kö- -dhɛ -ya -bha kö
'kwa -dhioo dɔ kwaa- 'në
–nu -ta -së -dede 'ka.

"Kpʋngtaadhɛ -wɔn
"Yi 'ö pa kwɛɛ

"Sɛgɔ -nu 'ö 'yënng- ('lën-) -pö zian 'ka 'wo -kë Mɛtii "sɛ -nu 'ka,
"yi 'ö pa kwɛɛ -yö mɛ -zë
-dedewo -a -nu 'gü. =Ya 'go mü
'zü, pë -yö kë -see mɛ -bha 'ö
-ziö 'ka mü. 'Mɛ 'wo ga "sɛ "pɛɛn
kpö bha- -nu 'gü, "yi kɔɔ, -a -nu
"dhi -yö –ziö mɛ këng =plɛ ö -kɔ
do
-ta. Mɛ 'dhɛ -nu 'ö 'wii ga,
"kɛɛ 'ö pë 'dhö =see -a -nu -bha,
-a -nu "dhi -mü mɛ "gblü këng
"saɔplɛ waa- mɛ "gblü -kaɔng
"saaga waa- mɛ "gblü "sɔɔdhu
(785.000).
"Yi -bha pa -sü bha, -a zü -yö kë bho "kwi -bha "su 'ö -kë zue 'ka
bha- 'gü. Mɛtii -nu kwa- -dhɛ "zɛ.
'Mɛ 'ö "yi pa -wɔn bha- -dhiang zë
bha -wa -dhɛ Ɛɛve Lidovikö dö
Lis. 'Wɔn 'ö -gban mɛbhɩɩ -wɔn bha -kɔlookota 'ö -kë ONI (ONU)
'ka bha, yö =në- mɛ -blɛɛsü 'ka. Yö dhiang bha- -zë "dh ʋ̈ Ɔtɔblë -

dhɛkpaɔyi -kaɔng do ö ga "saɔplɛ
'ka (17 ɔtɔblë) -kwɛ ya- 'gü
Senegalö, "kɛɛ 'pö- 'kpii- 'ö -kë
Dakaa 'ka- 'gü.
=Ya kë "dh ʋ̈ kö "yi -bha pa -sü 'ö
gun bha -yö -gun =dhɛ -gblü
-dede 'dhö. -A -kwɛ -kaɔng
yaaga -naa =nɛ "yi 'yii pa "dhʋ̈ do.
Mɛtii "sɛ -nu =gban -to "dhʋ̈ -sü
"pɛɛn do bha, "yi 'ö pa -kwɛ ya'ka, -yö kë 'mɛ 'wo -ziö mɛ këng yaaga ö -kɔ "sɔɔdhu (350) -ta, -a nu -zë. "Sɛgɔ -nu 'ö "yi 'ö mɛ zë'gü "dhʋ̈ bha, -a 'bha -nu =nɛ :
Niziödhia : mɛ -kaɔng "saɔdo
waa- mɛ "saaga (68) -wo kë -ga.
'yö pë 'dhö =see mɛ "gblü -kaɔng
"sɔɔdhu (50.000) -bha.
Gana : mɛ -kaɔng "sɔɔdhu ö ga
"saɔdo (56) -wo kë -ga. 'Yö mɛ
"gblü këng -yaaga waa- mɛ "gblü
-kaɔng -yaaga ö ga =plɛ (332.000),
pë 'dhö =see- -nu -bha.

Bukina Faso : mɛ -kaɔng -yiisiö ö
ga "saɔdo =në 'wo kë ga. 'Yö pë
'dhö =see mɛ "gblü -kaɔng "suesiö
waa- mɛ "gblü =plɛ waa- mɛ këng
"suesiö ö -kɔ "saɔplɛ (92.970)
-bha.
Togo : mɛ -kaɔng =plɛ ö ga -yaaga
-wo kë -ga (23) 'Yö pë 'dhö =see
mɛ "gblü këng do ö -kɔ =plɛ
(120.000) -bha. 'Mɛ -nu 'ö 'wo kë
=dua Togo -mɛ -nu bha, -a -nu
=zinng 'gü, -wo -gun mɛ "gblü kaɔng do ö ga do waa- mɛ këng yiisiö waa- mɛ -kaɔng "saaga ö ga
-yaaga (11.483).
Pë -bha see- -sü bha -a zü 'ö bho
kwaa- mɛtii "sɛ -nu bha -wo kë
-dɔ wo -deta 'wii kë "tabhoo -da
ziaan "wɛɛ 'bha 'ka =dhɛ mɛ -ta
'kun -sü 'dhö..
.

Mɛ =slɔɔ -pë -nu -wɔn
'Wɔn –gban =lapɔsi -bha
=Lapɔsi
bha,
'bha
'dhɛtrëë kë 'ü- -da 'kɔ 'ö'gü kö -yö 'dho ü bha mɛ
2

-dhɛ bha, 'yö 'wo- -dhɛ
"dhʋ̈ .

Kwaa- "Kɔdivua -sɛ ya'gü, =lapɔsi -kɔ =gban -da
'kwëë- -sü, -yö këng do ö

-kɔ "saaga (180). "Pɛɛn
-nu 'ö -kë =dhɛ -gblü -yö
kë -da 'gü bha =lapɔsi

"Nimlʋʋ 19
-kɔ -kaɔng =saɔplɛ ö ga
=plɛ =në 'ö 'wo- 'gü. -A
-nu =gban "dhi -yö kë
-ta. "Kɛɛ -Zlaan nuwɛɛ,
=dhɛ 'ö -kë =dhɛ -gblü
=ya yën bha, -a -nu "dhi dee yöö "pu. -A -wɔn 'gü,
"kwi -bha "su 'ö -kë
Ɔtɔblë 'ka bha =lapɔsi 'ö Buakɛɛ,
"Kɔdhɔgɔ,
Fɛɛkesedugu
waaSegela -wo kë- -nu -bha

‘zëzë

"dhi
-pu "su bha 'ö sü
-a
-bha -dhɛkpaɔyi
"suesiö –bha 'ö yö 'ka -a
-kaɔng do ö ga do -bha, a 'ka. "Sanni -yö kë "dhʋ̈
kö -a -nu see- -dhɛ -nu
bha, -waa -nu -pë kë së 'ka. =Lapɔsi -kɔ -nu
bha, -wo kë -nu "dhi -pu
=minisi Amɛdö Bakayoko
"yan =wlöö. =Minisi bha
-yö
kë
pleszidanng

-Kwɛ 2007	
Gbagbo waa- =minisi blɛɛsü Soro Giyɔngmü nu nuwɛɛ -bho "wɩ 'ö
'wo- wo-bha kö
-yaflëë 'gü dhe -yö -nu
-deewo kwaa- "sɛ ya- 'gü
bha- -wɔn 'gü.
=Zang "kunmadha 'ö
'Vavua -dhɛ 'dhö- kwɛɛ-,
'ö 'wo- -dhɛ "Kwɩnɩ
Zakadhiya bha 'wɔn

"pɛpɛ bha, -a "dhia -yö
kë -ma 'gü.
=Lapɔsi -nu 'ö- -nu "dhi
yöö "pu =taama bha, wo
-mü
:
"Maadhö,
Wodiene Buna -nu 'ka.
=Ya bo -kë "dhʋ̈ -sü 'ka,
kö kwa
-mɔɔ -bha
'kwa 'sëëdhɛ bɔ kwaamɛ -nu -dhɛ -së 'ka =taa
yö -ma =dhɛ -kɔ 'ö blɛɛsü 'dhö.

'Wɔn 'ö -gban -potaasü -wɔn -bha.
‘Wɔn ‘ö -gban -foodɔn -bha

-Foo -dɔn -mɛ -nu ‘dhɛ
kë
-dhɛ ‘kpii- do -yö
‘Biya.
-Yö “kwanngdhɛ
‘wo-dhɛ -Gɛnmɛ
bha- ‘gü.
-Dhɛ ‘ö “dhʋ̈
bha, yö =në ‘ö -foomɛ -nu
-bha =dhɔtrɔɔ =plöö
dhɛ
-blɛblɛsü ‘ka
‘Kɔdivuaa. =Ya ‘go mü yö
=në ‘ö
-dhɛ ‘kpii- ‘ka.
-Ziaanwo mɛtii “sɛ “pɛpɛ
‘ö ‘wo ‘yënng- -pö -zian
‘ka
-a ‘gü, -dhɛ ‘ö Gɛnmɛ “dhʋ̈ bha yö =në
.

‘ö- -naa
-dhɛ ‘kpii‘ka ‘zü.
“Su ‘ö -kë -gblɔgɔn ‘ka ‘ö
“kwi ‘dhö- -dhɛ ‘maasë
-a -dhɛkpaɔyi -kaɔng =plɛ
ö ga
-yiisiö -naa
bha, “kpʋngtaadhɛ -to
“dhʋ̈
-sü =gban “pɛpɛ
-yö kë -a -ya
-dewɔn
“dhiʋ̈
-foodɔn
-mɛ -nu
-bha ‘ka
-Gɛnmɛ -dhɛ bha- ‘gü. -A wɔn ‘gü, mɛ ‘gbɛ -yö kë dho mü
-foomɛ -

=Badhong 'ö “dhʋ̈ bha,
-kwɛ =ya ziö =plɛ 'yö
waa -zuö kwaa- Mɛtii "sɛ
-nu 'gü.
=Badhong bha, -a 'kpiido -yö -dho -zuö -kwɛ 'ö
nu- ya- 'ka mɛtii "sɛ 'ö
-kë Gana 'ka bha- 'gü
zangvie
"su
'gü.
=Badhong bha, -a -zuö
-kɔ suu 'ö “dhʋ̈ bha, -a
suu -kaɔng =plɛ ö ga
"saɔdo (26) -naa =në yöö
kë “dhʋ̈ bha. "Kɔdivua mɛ -nu 'dho -kɔ -kaɔng
do ö ga "saɔpɛ (17) =në
yöö kë bha. 'Kwa gɛnyɛn
=kö doseng. -Yö kë -kë
“dhʋ̈ Senegalö. -A dha

"yi
-kwɛ -kaɔng do ö
ga "sɔɔdhu =në 'ö -kwɛ
ya- 'ka (2007).
-A 'dhɛ 'ö yöö kë Gana
ya, -a zü -yö -dho bhozangvie "su -dhɛkpaɔyi kaɔng =plɛ 'ka 'ö- "dhiʋ̈
'dhö ta "su 'dhɛ 'ö yöö
yö- "piʋ̈ bha, -a -bha
-dhɛkpaɔyi -kaɔng do
(10) 'ka.
=Badhong bha -waa pö
woo- -zuö, -a -zë
"kpʋ̈ üng =në 'ö 'wo- -kë
-blɛɛsü, kö "sɛgɔ -nu 'ö
woo-zuö bha, -wa
-nu dɔ. -A 'dhɛ yöö kë
Gana bha, -a -zë
"kpʋ̈ üng -yö kë -kë "Kwi

nu =tuaa bho- -dhɛ ‘gü.
=Dhɔtrɔɔ =plöö
-dhɛ
bha,
-wo wo -kɔ -kpɔ
-foomɛ -nu -gɔ ‘ö ‘wo wo
“tʋ̈ ng -kë -a
-nu ‘gü.
“Kɛɛ -waa pö woo wo -kɔ
-ya ü
-bha, ü ‘wëë-:
këng “saɔdo -nu “dhidhi
-ga -pë ‘ka. ‘Ü këng
“saɔdo ‘bha nu =yɔɔn -ga pë ‘ka. ‘Ü këng “saaga nu
“bhluu -ga -pë ‘ka. ‘Ü
“gblüdo nu ‘sëëdhɛ “kplü
‘ö ‘wo- -dhɛ ‘tɛnngblëë, -

a sɔnng ‘ka. =Ya kë “dhʋ̈
kö -a =gban -da ‘ko -ta
-sü -yö ‘wëë- “gblü
-yaaga. -Foomɛ -nu ‘ö -kɔ
‘ö ‘kpɔ -sü ‘ka -a
-nu
-gɔ -dhɛ bha- ‘gü, -wo mɛ
“gblü “sɔɔdhu waa- mɛ
këng =plɛ ö -kɔ “saɔplɛ
waa- mɛ
-yaaga
(5273).
-Dhɛ bha -a “dhi -yö “pʋ sü ‘ka mɛ =gban “pɛpɛ ‘ö
-foodɔn ‘ö- -nu -bha,
,l-a
-nu
-gɔ

'Wɔn 'ö -gban troo -nu -bha mɛ wɔkɔ -nu 'gü
=Badhong 'kpii- 'ö yöö -zuö
-a "su 'ö -kë ɔtɔblë 'ka
bha
-a
-bha
-dhɛkpaɔyi -kaɔng do ö
ga "suesiö 'ka Gana mü.
Mɛtii "sɛ -kaɔng do ö ga
"saɔdo =në 'ö -kɔ 'ö kë
-yɛ -nu -bha. =Dhɛ 'ö -kë
“dhʋ̈ 'yö 'wo- -nu -pɛ 'gü
-yiisiö. -A kpö do "sɛgɔ
-yiisiö, kpö do "sɛgɔ
-yiisiö. -A -blɛɛsü bha
"sɛgɔ -yiisiö 'wo- 'gü wo
=nɛ : Gana, Gine, Namibi
waa- Marɔkö.
-A =plɛ -naa -bha =nɛ :
Niziödhia, "Kɔdivua, Mali
waa- Benɛn. -A kpö yaaga -naa : Ezitö,
Kamerunë, Sudan waa-

Zambie. -A kpö -yiisiö
-naa -bha -mü : Tinizi,
Senegalö, Aflikö di Sidë
waa- Angola 'ka.
"Kɔdivua 'ö dho -bha
-zuö yi -nu 'ö -nu 'ka, wo
=nɛ : "Kɔdovua waaNiziödhia. -Yö -dho kë
zangvie -dhɛkpaɔyi
kaɔng =plɛ ö ga do 'ka
(21) 'pödhɛ 'ö 'woSekɔngdi -dhɛ Gana bha'gü.
"Kɔdivua
waaBenɛn
zangvie
-dhɛkpaɔyi -kaɔng =plɛ ö
ga "sɔɔdhu 'ka Akra -pö
-yaan bha. "Kɔdivua
waa- Mali -yö -dho kë
zangvie -dhɛkpaɔyi
3

kaɔng =plɛ ö ga "suesiö.
-Yö -dho kë “dhʋ̈ Gana
-pö 'kpii- 'ö -kë Akra 'ka'gü.

Kwa- -dhɛ "kwi gɔn 'ö
-kë "dhima mi 'ka 'wo-dhɛ Ulërisië 'ö yö =në
kwaa- =badhong -zumɛ

-nu -dhɛ “dhiʋ̈ bha, -a
-gɔ kö -ya kë -së 'ka.

"Yɩɩ -wɔn
=Ya ö dëmɛ -a ‘gbɛn- -kpa
-Mɔɔsiimi do bha, -wa -dhɛ
Zɔnnggo. -Yö -gun “kwi
gɔn do -bha pë -kpa -mɛ
‘ka. “Kɛɛ ‘yaa “kwi -wo
ma -së “wɛɛ ‘bha wo.
-Dhɛkpaɔyi do ‘ka dhia’’
“piϋ kö- =patrɔnng yöö
‘dho yë “dhiϋ, ‘yö- pö-dhɛ: << Zɔnnggo, ‘ilë ‘fo
prepaare -puu lö ‘siɛng. >>
-Waa pö “dhϋ “kwi -wo ‘gü
kö -wa -pö -bhö pë -kpa
‘gbɛn- -dhɛ.
Kö ‘gbɛn- ya, -a -bhö -wɔn
-yö -gun Zɔnnggo ‘gü
-blɛɛsü -ee ? =Dhɛ “kwi

gɔn bha ‘ö bo ziö -sü ‘ka
bhoo, ‘yö- -bha ‘gbɛn- gɔn
-ziisü bha- zë. “Sanni
‘yënng- (‘lën-) -yö -ya mɛ
-gɔ =zinng ‘gü (=midi) kö
‘gbɛn- bha =ya ma -së
-dede ‘ka, “plëëplëë ‘ka
=ni.
=Dhɛ ‘ö =midi ‘ö -wo, ‘yö
“kwi gɔn ‘ö nu pë -bhö
-dhɛ ‘gü. ‘Ö gun -blɛɛsü
=ya nu, ‘yö ‘gbɛn- bha =ya
“wɩ- -bha. “Kɛɛ -a ‘dhɛ ‘ö
ya, -Suaasuaa. =Ya gɔ “truu
-piö, ‘gbɛn- ‘yaa “wɩ.
=Dhɛ ‘kö Zɔnnggo ‘ö

“kwɛɛ -pu ‘ö -da gɔ ‘ka
‘kuu- ‘gü, kö -ya -ya
Zɔnnggo dhɛa’’ ‘kpɔ -sü
-bha: << ‘U ‘ɛ lö ‘siɛngZɔnnggo ? (‘gbɛn- ‘mɛ ?)
‘Yö Zɔnnggo ‘dhö- pö: <<
=Patrɔnng, ziɛɛ plepaadhe
=puu lö ‘siɛng- -oo (‘ma pë
-kpa ‘gbɛn- -dhɛ).
=Dhɛ -a =patrɔnng bha ‘ö
-da ‘kɔɔdhö, ‘ö ö -kɔ -zu
‘yö nu ‘ö -ya ‘taablë -bha
kö ‘ö pë -bhö. ‘Tɛa- ‘kpikpi
‘bha -yö -gun ‘taablë -ta,
=dhɛ ‘ö pë bho- “dhiϋ, ‘yö
-kpan ‘gbɛn- -wü
-bha

kö =ya ‘tɛa- pa. Kö =ya
“gbla ! -yö -to “gbla -dhɛ
‘gü ‘yö Zɔnnggo ‘dhö- pö-dhɛ: << =Patrɔnng, tua’’ di
plepaadhe =puu lö ‘siɛn-oo ! >>-A -bha 'gü -waa pö
plepaadhe -puu lö 'siɛn- kö
-wa -pö -yö 'gbɛn- -kpa.
‘Wɔn bha ‘yö ma “kwi gɔn
bha- ‘ka, ‘yö wü -pë dɔ
Zɔnnggo -gɔ, ‘yö- -kë yë
‘gü.

"Gwϋng
>
Ü 'gü 'ya 'dho ga –Pamɛbhamɛ -wo pö -sü 'ka. Ü =trɔɔ -yö -dho kë-.

Pë -Wlangda -sü

=Kesɩ Dhifɔngs

-ka ka baa-. Kaa- danwopö 'sëëdhɛ 'gbɛ yöö nu.
Pë "bin ‘ö ya -a - ga -së ‘ka , -a do -zë 'ka -dhɛ -yö "saɔdo. -A -nu mɔɔ-

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ.
Yii- ‘drɛsü -mü 08 BP 857 Abidjan 08 ‘ka. Tel. 08 18 08 88 / 06 39 04 88
4 ‘Mɛ -nu ‘ö ‘wo ‘sëëdhɛ ‘ö ya- -kë, wo -mü =Sai Zoziasü , "Dhɔɔgbö Zafe, =Kesɩ Mɔyan Dhifɔngsü, Valangtɛn Vidrinö waaEdhɛna Pɛdhɛkwalösökaya ‘ö- -nu =gban =plɛ ‘wo go Dhusi ‘ö -da “Anɛsü ‘ö go ‘Suisü , -a -nu ‘ka.

"Nimlʋʋ : 19

"Tiëëdhɛ "su

-Kwɛ 2007

		"Su –bha 'sëëdhɛ -mü		"Gwɛɛtaawo	

"Nimlʋʋ : 20 "su : -Zaan " yisü -Kwɛ 2007
'WƆN -TAƆNG -MA 'GÜ 'SËËDHƐ

-Pamɛamɛ ‘ö -kë
kwaa- naɔ -ma ‘gü
‘sëëdhɛ ‘ka bha, -a -bɛn
zë -mɛ -nu yi ka faan -dɔ,
̈

		"Su –bha 'sëëdhɛ -mü		"Gwɛɛtaawo	

Ü faan dɔ ü –dewo draan- -sü -bha

-Gblüdë -a ‘në -nu kö ‘ka
ka faan dɔ -a -wo pö -sü
-bha -dedewo. Kwa -dega
-a ‘wɔn -së -mü. Yi- -dhɛ

ka -gɔ kö ‘ka ka -de ‘kun
‘mɛ -nu ‘ö ‘waa mɛ -nu
faan dɔ ‘wɔn ‘bha -bha, -a

-nu -gɔ. Kö ‘ka ma ‘ka
=gwëë bha ‘aa -yö -oo ?

Gbiaawo pö -yö -Kë
ziisü. ‘Mɛ bha -yö kë
Gbiaawo
=klang“kwanngdhɛ do ‘ö yöö- dɔ
‘Yaloba, -a “plünng
bho -Gbiaamɛ -nu -dhɛ,
‘ö- -gwë ‘ö -ya -ziaanwo.
‘Wɔn ‘pɛpɛ bha, -a =gban
-yö kë -kë, -Tia Mëngdhe
‘ö Gbiaangwinng “sɛ -bha
Kɔnngsɛyë
Zeneralë
plesidant ‘ka bha, ‘wɔn
bha -yö kë -kë -a “yan
=wlöö. -A “dhia -yö kë ma -dedewo ‘gü ‘ö ‘wëë“gblü këng ö -kɔ =plɛ

waa¨’wëë- “gblü “sɔɔdo
nu (730.000) ‘fɛtö kë -mɛ
-nu waa- "tan -nu ‘wo kë
nu ‘mü bha -a -nu -dhɛ.
-Yö kë -to bha ‘ö pö
-Gbiaa -mɛ -nu -dhɛ =dhɛ
-gblü =ya yën. “Sɛ -gɔ
“dhiϋ -mɛ, -Gbagbo -ya pö “dhϋ.
-Gbiaa -mɛ -nu -wa -zɔn
-sü ‘ka -dedewo =dhɛ
‘kwa kwa -dewo -faan ‘sü
=dhɛ ‘wo wɛɛn- -wo
-bha -kë ‘ka bha- ‘dhö..

Kwaa- =danwo pö "sɛ 'gü -wɔn
￹

‘Wɔn -së ‘kpii- ‘ö -kë
‘Yaloba 2007 ‘gü

‘Yaloba

,Gbiaa -pö

-pö

bha

do -mü.

"Kidʋng "saɔdo =në waaGbiaangwingdhɛ =zinng
‘gü. ‘Pödhɛ bha, ‘yö "su
‘ö -kë "kwi -a "su ‘ka ‘woSɛtangblëë -kë bha, -a
-dhɛkpaɔyi -kaɔng do ö ga
-yiisiö waa- "sɔɔdhu (14,
15) bha, ‘fɛtö ‘ö -gban mɛ
-dewo draan- -sü kö -wa
-ya, -wa -wo pö -bha bha,
-yö kë -kë mü. Mɛ -nu wo kë -go “sɛ =gblɛngblɛn

-nu ‘gü ‘wo nu. “Kwi gɔn
do ‘ö -ya gwëë ‘nu Gbiaan “sɛ ‘gü “kɛɛ ‘ö
“tϋng ya- ‘gü ‘ö ö -gɔ “sɛ
‘gü ‘Suisü, ‘wo-dhɛ
Toma Beatö ‘dhö, “Kwi
gɔn ‘dhɛ ‘ö “Gwɛɛtaa -wo
‘sëëdhɛ do -pö kë sië ‘ö
go Rusi ‘wo-dhɛ
Vidrinö Valangtɛn waaö bha dhebë Elɛna ‘dhö,
-a -nu =gban -wo kë -nu.
“Kɔdivua televisiɔng- -mɛ
-nu -wo kë -nu. Toma
Beatö bha, =ya
-

L’orthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes qu' en français.
Attention:
1. c, h, j, qu et x n'existent pas en dan.
2. r ne se trouve jamais au début d'un mot.
Voici le reste de l' alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
=wee
sel
ɛ
"pɛ
déchirer
ɛɛ
=wɛɛ
moquerie
Kwaa"Kɔdivuaa
-sɛ 'gü -wɔn
ɛn
-gɛn
pied
ɛɛn
=gblɛɛn
long
ë
pë
chose

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö
u
un
uun

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö
töö
"su
bun
=yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
'gü
intérieur
üü
"güü
amère
ün
=blün
miette
üün
glüün
rouler
ϋ
"gϋ
brûler
ϋϋ
"bhϋϋ
tarir
ʋ
"tʋ
oreille
ʋʋ
"tʋʋ
sauce
-Wo 'dho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"
moyen + haut

"dhü
'kɔ
dë
=zɛ
-dhɔ
"klang'yënngsavon
=gööscorpion
kpuu'

arbre
maison
père
termite
amour
singe
soleil
iroko
souche

"Nimlʋʋ 20

Dhioo

"su : -zaan "yisü

-Kwɛ 2007

'Wɔn 'ö -gban =klang- -nu -bha
'ö

-Kwaa “Kɔdivua -sɛ ‘gü -wɔn

Plesidanng -Gbagbo -bha ‘dho ‘ö wo : "Kɔdhɔgɔ, Fɛɛkesedugu waa- Bungdiali

"Su ‘ö -kë -zaan "wɛɛ ‘ka
‘ö "Kwi ‘dhö- -dhɛ
Novangblö
bha,
-a
-bha -dhɛkpaɔyi
kaɔng =plɛ ö ga "saaga,
"suesiö waa- -kaɔng
yaaga (28, 29,30) bha
plesidanng -Gbagbo -yö gun ‘ka, "kunmana -pö yaaga bha- -nu ‘gü. -Yö kë
-dho "dhϋ kö ‘ö-zɔn nu -dhɛ =dhɛ ö -zo ‘yii
bhɔ -nu ‘ka. =Dhɛ ö -nu
Kö ‘ö -nu =tuaabho kö ‘öpö-nu -dhɛ =dhɛ
gblü ‘ö kë -da bha =ya
yën. =Ya yën =dhɛ -kɔ ‘ö
‘wo kë =slɛɛn ‘ka Buukina
Faso ‘maasë -dhɛkpaɔyi
-yiisiö (4) ‘ka kwɛ (2007)
bha- ‘dhö. -A “ta –sü -bha

-wo kpɛnngdhö ‘ö gun
‘pö- -nu bha- -nu ‘gü bha,
‘yö bha. -A -wo ‘ö bha, -a
"dhia -yö kë
-ma
"Senifo -nu bha- ‘gü. -Wo
kë -nu ‘pö
-dedewo
=dhɛ "bhlë nu " sɔnng bha ‘wo dɔ -Gbagbo -gɔ
ziaan-. Fɛɛke -dhɛ =në
plesidanng ‘ö =tuabho zü
bho- -ta. -Yö kë
-dho
=minisi -blɛɛsü, Soro
Giyɔngmü waa- ö ‘kpɔ mɛ -nu -gɔ "kwanngdhö
‘ö- -nu =tuaabho. -A
yeekë
-sü bha, ‘yö
‘gbaannu Fologo -gɔ
‘pödhö Pegeka. -Dhɛ bha‘gü, -wo kë- -gba : =gbau,
-du do, -gaan -kaɔng
"sɔɔdhu, -taadhü do waa-

=gee " gbɩɩ- do ‘ka kö -yö
"suϋ -da
-Gbagbo ‘yaɔ-nu ‘gü. =Dhɛ ‘ö go ‘bha,
-a
-dhɛkpaɔyi ‘dhɛ ‘ö
dɔ"piϋ,
‘yö
dho
Bungdiali . -Dhɛ bha- ‘gü,
‘yö "kunmana "bhlëngnë yaaga nu ‘pödhɛ -yaaga dhɛ. Ganaoni -pö -bha
"kunmana "iin "supleefe
bha, -wa
-dhɛ
Diarasuba Drisa. Sianala
-pö -bha -mü Yao =Kofi
Misiɛlë. Siempuugo -pö
-bha -mü Fale Za Batisü.
=Dhɛ plesidanng ‘ö go
Bungdiali,
‘yö
nu
Tɛnngglela ‘ö =tuaabho
-kë kö -yö ö yeekë sië. ‘Yö
‘dɔɔnnu ‘zü ‘Gbɔnng-,
Kolia waa- ‘Kuta. =Dhɛ bo

-kë “dhϋ -sü ‚‘ka, -a
-dhɛkpaɔyi -totaama -sü
bha, ‘yö- "dhiϋ ta
"Kɔdhɔgɔ -mɛ -nu -ta
gbaandhö =tɔn.
‘Wɔn do ‘ö kë mɛ “yan
-bha -dede kun "Kɔdhɔgɔ,
yö -mü =dhɛ "sɔdha
"gblϋgblϋ -nu ‘wo
-kë
dhöbɛlö -nu -bha "pɛɛn
-ta
=dhɛ
"Kwɛnɛ
Zakadhia,
Siödhifö
Usimanë -nu ‘dhö -wo
-gun mü.
‘Wɔn "pɛpɛ bha -a =gban
-yö -kë “dhϋ kö -yö -zɔn
"Kɔdivua -sɛ -dhɛ =dhɛ gblü =ya yën.

"Kpʋngtaadhɛ -wɔn -bha
=Badhong

Kaka, =badhong -zuö -mɛ “gbɩɩ- ‘ö =slɔɔ -kwɛ ya- ‘ka.
=Badhong -ziömɛ “gbɩɩ‘ö =slɔɔ -kwɛ ya- ‘ka
(2007) “kpʋngtaadhɛ -to
“dhϋ -sü ‘gü ‘yö -kë Kaka
bha- ‘ka. Kaka -yö -go
“sɛ ‘wo- Blesilö -kë, -a
‘gü.
“Sɛ
bha
-yö
Dhamerikö
-dhɛ -gɔ
“sia- yën.
-Kɔ -yö -yɛ
Kaka
-bha
“dhϋ
‘Flanngsü -pö ‘kpii- ‘ö
-kë Pari ‘ka bha- ‘gü, naɔ
-dɔ ‘gü ‘sëëdhɛ -pëkë
-mɛ
-nu ‘wo- -nu

zuunalisü -kë, -a -nu
kaɔng “suesiö ö ga
“saɔdo (50) wëëdhö.
-Kwaa ‘wɔn dɔ =dhɛ
-kwɛ =ya –wo ‘dodo wo wo -kɔ -yɛ mɛ -bha
=dhɛ -kɔ bha- ‘dhö. ‘Wo
-ya -kë “dhϋ -sü -bha, -a
-kwɛ -kaɔng “sɔɔdhu ö ga
=plɛ =në kwɛɛ. (52). Kaka
bha, -a
-kwɛ -yö kaɔng =plɛ ö ga “sɔɔdhu
(25). ‘Mɛ bha -yö
=badhong -zuö ö -gɛn
2

=gban
=plɛ
‘gü.
=Badhong -ziö -kɔloo ‘ko
-ta ‘wo- ‘Milan Ase
(‘Milan Ac) -kë ‘gü
‘Flanngsü “sɛ ‘gü. Kaka yö =badhong -zuö -sü
zü -bho kö- -kwɛ -yö
“saaga (8). =Dhɛ ‘ö- -kwɛ
‘dhö
-kë -kaɔng do ö
ga “saɔdo (16), ‘yö -da
=badhong
-zuö
-kɔlookota ‘kpii- do ‘gü. A -kwɛ -kaɔng do ö ga
“saaga (18)
-naa, ‘yö-

‘tɔ ‘dhö -ya bhɔ -sü -bha.
Gɛnyɛn ‘ö- bho bha, -ya
-bho “puɛng këng -yiisiö
ö -kɔ -yiisiö waa- “puɛng-yiisiö ‘ka (444). ‘Mɛ ‘ö
dɔ- “piϋ, -wa -dhɛ
Wlonaldo.
“Puɛng(277). ‘Yö Mesi ‘ö dɔ mü
“puɛng- (255) ‘ka. -A mɛ yiisiö -naa bha, kwaa“Kɔdivua ‘në -mü. -Wa
Didie
-Drɔgba
“puɛng- këng do waa“puɛng- “saaga (108) ‘ka.

"Nimlʋʋ 20
=Ya kë “dhϋ kö kwaa-

"su : -zaan "yisü

“yʋʋbha.

-Kwɛ 2007	
.

Mɛ =slɔɔ -pë -nu -wɔn
=Kakao -yë kë- –dhɛ’ö –ya “Sanngpedro
“Su ‘ö -kë desanngblë ‘ka
bha, -a -bha -dhɛkpaɔyi
“sɔɔdhu (5) bha, =kakao
-yë -kë ‘gü -kɔ “dhi -yö pu
‘ka
“Sanngpedro
kwaa- “Kɔdivua yö. -Dhɛ
bha- ‘gü, =kakao -gla ‘gü
=manngzii -nu -wo mü.
Wo =në woo kwaa=kakao -bi -nu, -a -böö
-nu ‘ö woo kë =bɔnng
bɔnng- -nu, -da ‘bluu- ‘gü

-pë -nu waa- ‘wɛɛ ‘bha
-nu ‘ö ‘kwa dho- -nu -bhö,
-a -nu -yë kë ‘mü. Yë kë
-dhɛ bha, -a “dhi -yö -pu
plesidanng
-Gbagbo
Loranng wëëdhö. ‘Mɛ ‘ö
woo yëkë ‘mü, -wo -mɔɔ
mɛ këng do ö -kɔ -yaaga
waa- mɛ =plɛ -bha (132).
Yëkë
-dhɛ bha, -a
-yasü “yʋʋ -mü. -A -gɛn
-mü =dhɛ “Kɔdivua “sɛ

bha, yö =në “sɛ -blɛɛsü
‘ka “kpʋngtaadhɛ -to
“dhϋ -sü ‘gü, ‘ö =kakao
‘dhö- ‘gü ‘gbɛ. Mɛ -nu waa ‘dhɔ kwa -gɔ ‘yö =wa
‘dho- ‘ka -waa =slëë ‘gü,
‘Yö ‘kwa
-ya mü ‘kwa
‘dhɔ wo -zë -nu -gɔ. -Yö
-gun ‘wɔn
-wëësü ‘ka
-dedewo. “Kɛɛ =dhɛ ‘ö kë =dhɛ kwaa -dede kwa -

dho -a slëë ‘gü =taa yö- bha, kö =ya kë -së.
=Manngzii -nu ‘ö ‘wo
“dhϋ bha, -a -nu -kwɛɛ
=gban -yö -go “kwi -nu gɔ “sɛ ‘gü -zë wo, “kɛɛ a -nu -yö ‘ko “dhiϋ -sü zë kwaa- mɛtii ‘në -nu =në
‘wo kë woo- pëkë. =Ya kë
“dhϋ kö- -nu -gɔ ‘gü -dede
-yö -së.

'Wɔn 'ö -gban -potaasü -wɔn -bha.
Zuadhe ‘ö yöö kë ‘ö -gban “trünng -yua -bha
“suesiö (49)
‘wo- -dhɛ UNICEF
“Yua -nu ‘ö- -nu

.

-kɔ ‘dhö ziö sië =dɛɛ
mɛbhɩɩ- -nu zë -sü -gɔ
bha, -a do -mü “trünng
‘ka. -A -wɔn ‘gü,
kwaa-“sɛgɔ “dhiϋ -mɛ
-nu ‘dhö, -kɔlookota
‘pii- ‘wo- -dhɛ ‘ONU
(ONI), (-waa pö ONI kö
“sɛgɔ ‘gbɛ ‘ö ‘wo -wɩ
-bha kö ‘wo =loo ‘ko
-ta, kö- -naa ‘wɔn ‘gbɛ dhɛ -yö kë do, kö ‘wɔn
-ya -da “sɛgɔ ‘dhɛ ‘ö-ta -a -nu kpö ‘gü kö
‘wo ‘dho- -dhɛ =në ‘ö
‘wo- -dhɛ “dhϋ). ‘ONI
bha- ‘dhö, -a ‘dhɛ ‘ö

-bha.
Zuadhe bha- -blɛɛsü
-yö -dho kë “kwi -pö
-kaɔng do ö ga -yiisiö
(14) =në- ‘gü. Wo -mü :
“Tiasale, Yamusoklɔɔn,
‘Vavua, Beumi, Giglo,
Tɛngglöla,
Tangda,
Buna,
Tuba,
Fɛɛkesedugu,
‘Kɔdhɔgɔ,
Zuenula,
Tiebisu,
“Dalʋa,
Bangolo ‘ka. Zuadhe
=plɛ -naa -yö -dho kë-kwɛ -dee ‘ö nu- ya‘gü. -Yö -dho kë- “kwi pö -kaɔng “sɔɔdhu ö ga
-yiisiö ‘gü (54). =Ya kë

(INISƐFË) ‘ö ‘wɔn ‘ö gban -kë “klϋϋklϋ
wɔn -bha ‘ö yö- -bha
‘dhö, -a -nu =gban
“pɛpɛ -wa -dhɛ -sü ‘ka
kwaa- =dhɔtrɔɔ ‘gbɛ nu -gɔ kö -wo -da
“Kɔdivua -sɛ “piϋ kö wo zuadhe ‘ö -gban
“trünng
-bha
kë.
Zuadhe bha -yö -gban
kpɛnngdhö dhebë =në-nu -bha. “Kɛɛ -a zü yö -bho -kwɛ -kaɔng do
ö ga “sɔɔdhu (15) -ta
‘ö dho ‘ö yö ‘ka
kaɔng -yiisiö ö ga

'Wɔn 'ö -gban troo -nu -bha mɛ wɔkɔ -nu 'gü

Mɛsë –dede ‘ö =slɔɔ ‘Sedeao (Cedeao kwɛɛ (2007)

3

“dhϋ kö ‘mɛ -nu ‘ö
‘kaa- -blɛɛsü bha- ‘gü,
kö ka -dho ka “yan ‘to=plɛ -naa -gɔ =dhɛ
-gwë -mɛ -yö ö “yan to
wɛnga -gɔ. =Minisi ‘ö
‘wɔn ‘ö -gban -kë
“klϋϋklϋ -wɔn -bha -yö
dhebë -nu ka faan
-dede -dɔ -Wa -dhɛ Ala
Kwadio Dhemi.
‘Wëë- ‘ö -da -sü ‘ka
zuadhe bha- ‘gü, -yö
“miliɔng këng do ö -kɔ
=plɛ
(120.000.000).
=Ya kë “dhϋ kö ‘wɔn
sɛɛnnë -wɔn ‘yaa -mü.

"Nimlʋʋ 20

Waapö
‘Sedeao
(Cedeao), kö -wa -pö
mɛtii “sɛgɔ -nu ‘ö ‘wo
‘yënng- (‘lën-) -pö -zian
‘ka, -a -nu ‘dhɛ -nu ‘ö ‘wo
“wɩ -sü ‘ka- -bha kö ‘wo
=loo ‘ko -ta, kö ‘wɔn ‘ö
-gban =naɔ -yö ‘gü
-wɔn -bha, “sɛ “gla -wɔn bha ‘wo dho- ‘kun -kɔ ‘ö- bha, -a -nu -wo -yö kë- ‘gü
do, -a -nu -zo
-gɔn ‘gü
-wɔn ‘ö -gban -bha -yö
kë do. “Sɛgɔ -nu ‘ö ‘wo
‘Sedeao ‘gü “dhϋ bha, wo
-mü “Kɔdivua, Gine,
Buukina, Mali, Niziɛɛ,
Libedhia,
Niziödhia,
Senegalë,
Gangbi,

"su : -zaan "yisü

‘Kapövɛɛ, Gana, Togo,
Benɛ, Siera Leɔnë, Gine
Biso, Gine Kwatodhialë.
-wo -kaɔng do ö ga
“saɔdo. -Kwɛ =ya bhɔ
-kɔ ‘ö- -bha ‘dodo, “sɛ -nu
bha, -a ‘dhɛ ‘ö “dhϋ, ‘yö
=ya ‘nëdhiëng
-së do
-gban. ‘Mɛ ‘ö =ya kë -së -a
-nu =gban =zinng ‘gü kö ya gɛnyɛn. -Kwɛ ‘dhɛ ‘ö
kwɛɛ ya, -yö kë -kë“dhϋ
‘Biya, Lotɛɛ -kɔ ‘wo- -dhɛ
Lotɛlë di Gɔlfë, -a ‘gü, “su
‘ö -kë novangblë ‘ka bha,
-a
-dhɛkpaɔyi
-kaɔng
-yaaga
(30)
‘ka.“Sɛgɔ “suesiö =në ‘ö
‘wo kë mɛ -gban. =Dhɛ ‘ö

-Kwɛ 2007

=yɔɔ mü ‘yö ‘wo- -nu -zë
‘gü -kë ‘yö ‘wo to
“sɔɔdhu. -A mɛ “sɔɔdhu
bha ‘mɛ ‘ö kë gɛnyɛn,
-yö -go Senegalë. -Wa
Minata Dialo. -A -kwɛ
-yö -kaɔngdo ö ga “suesiö
‘yö ‘bakö -klang -bha. -A bha =gblɛɛn
-dhɛ -yö
‘mɛtrë do waa- ö ‘gbu
‘bang-bang
(1,73).
Kwaa- “Kɔdivua ‘në -yö gun mü. -Yö -së -dedewo
“kɛɛ ‘yii ziö. -A -gɛn -mü
=dhɛ ‘wɔn ‘ö gun bha ‘yaa
gun =dhɛ : <<-Bhö kë -së
‘kii dɔ ü “dhi “tunng .>>
yöö doseng -wɔn ‘ka.
Dhɛɛ” ‘kpɔ ‘wo- kpɔ -a -nu

-gɔ, kwaa- ‘në bha ‘yö pë
“wɛɛ -dede pö. -A -bha
“kwi
-wo ‘dho ‘ö ‘yaawo -sü ‘ka =gblɛɛn bha- wɔn ‘gü. =Ya ‘go mü
Bɛnadɛtö , “Kɔdivua ‘në
bha, -desü ‘kpii- -ya ‘gü. Yö kë ‘dhang- -dede
bho ö -de “dhiϋ. -A
“-wɔn ‘gü, ‘wo- pö- -dhɛ
gizamɛ ya, -a -ga ‘ü- wo
bha =wɛ, -yö “gbɩɩ- “’iin
‘yaa “gbɩɩ- -ee ? -A -yɔɔ ‘öbɔ ‘yö- pö: <<A- ‘wɔn -dɔ
=dhɛ ‘ma gɛnyɛn ma sëdhɛ ‘ko -sɔn.>>

Pliɛɛ bha =dhɛ ‘ö yën, ‘yö
Pasitëë
‘dhö-dhɛ
“gϋngta ‘ö- dhɛa’’ ‘kpɔ.
‘Wɔn bha ‘yö ziö- ‘gü
-Zlaan -a mɛ bha- -dhɛ.
=Dhɛ ‘ö -kë “dhϋ, ‘yö
Pasitëë bha ‘ö pliɛɛ -kë -a
-bha ‘ka.
-Kaa ‘wɔn dɔ =dhɛ
=kwanmɛ bha, -yö =kwan
-bho =dimasi ‘ö dhebë
bha ‘ö dho- ‘ka -Zlaan -kɔ
‘gü bha =në- ‘ka. “Kɛɛ
-Zlaan yöö- -bha =kwan
bho
-dhɛkpaɔyi bho
“gblʋʋ. =Dimasi ‘dhɛ bha,

‘yii kë ‘dho ‘bhlaadhɛ
bha- ‘gü.

"Yɩɩ -wɔn
-Zlaan -kɔ ‘yaa =mɔɔ =kwanmɛ -bha -ee ?
Dhebë ‘në do =në
=ya kë ‘yö =kwanmɛ =ya
nu -a
-bha glɔɔ
=kwaan-. =Ya ‘wɔn =gban
kë kö ‘ö -kpan -bha ‘köö
‘kun, -a -kɔ ‘yaa =mɔɔ-bha.
-Dhɛkpaɔyi do ‘ka -a -nu
-gɔ =dheglizö ‘gü, ‘yö
Pasitëë ‘ö- -dhɛ mɛ ‘gbɛ
‘bha -gɔ kö -wo -Zlaan
‘tɔ bhɔ, “kɛɛ ‘dodo ‘ka.
Dhebë ‘në bha ‘yö -ya
bhɛa’’ -sü -bha ö bha
-Zlaan -dhɛ ‘ö- pö : <<
‘Yatanna, ü nuwɛɛ ; ü kë wɔn -yö -së. Bhi =në ‘ü

“yua bho mɛ -nu bha ; ‘ü
-wëë bho mɛ -nu -ta. Ü
-kɔ -yö -mɔɔ ‘wɔn =gban
kë -sü
-bha, “kɛɛ ‘wɔn
doseng ‘ö ü -kɔ ‘yaa
=mɔɔ- -bha, yö -mü
=kwanmɛ ‘kun -sü ‘ka. Ü kɔ ‘yaa =mɔɔ =kwanmɛ bha tongtongdhö. ‘Yaa yö
-zë ‘ka, ü “gbɩɩ-. ‘Ma ü ‘tɔ
bhɔ Yezu ‘tɔ ‘gü. >>
=Dhɛ ‘kö- pö: ü -kɔ ‘yaa
=mɔɔ =kwanmɛ
-bha,
‘yö mɛ ‘gbɛ -dhɛ ‘wo
-dhɛga wo “yan “gϋnggü
kö ‘wo- -ga -së ‘ka ‘wodɔ.

-Dhɛkpaɔyi ‘ö dɔ =dimasi
bha- “piϋ, ‘ö -kë tɛnngyi
(-tɛɛdhɔɔyi) ‘ka bha, ‘yö
=kwanmɛ bha ‘ü nu
‘bhlaa-. -A glɔɔ “kan -sü
=në ‘ö “gbɩɩ-, kö dhebë
‘në bha- =gɔn =ya bɔ=taama -yaa ‘kun.
=Dhɛ ‘ö -kë “dhϋ ‘yö ‘wɔn
=slɔɔ ‘gü =dhɛ
-Zlaan
-kɔ -yö -mɔɔ =kwanmɛ bha.
Pasitëë ‘Sita

“Gwënng
> Kwa -bha -yö -së ‘ö kwa -dewo ‘ö -ya -së ‘ka,
“kɛɛ ‘yö mɛ ‘gbɛ -dhɛ “tʋ ‘yaa mü. -A -nu -bha -yö -wëësü.

Pë -Wlangda -sü
Yi- pö sië ka -dhɛ ‘ka ka baa-. Kaa- danwopö 'sëëdhɛ 'gbɛ yöö nu. -Ka ka “yan ‚to- -nu -gɔ =dhɛ -gwëmɛ ö “yan to
wɛnga -gɔ.
4

"Nimlʋʋ 20

"su : -zaan "yisü

-Kwɛ 2007	

Pë "bin ‘ö ya -a - ga -së ‘ka , -a do -zë 'ka -dhɛ -yö "saɔdo. -A -nu mɔɔ-

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ.
Yii- ‘drɛsü -mü 08 BP 857 Abidjan 08 ‘ka. Tel. 08 18 08 88 / 06 39 04 88
‘Mɛ -nu ‘ö ‘wo ‘sëëdhɛ ‘ö ya- -kë, wo -mü =Sai Zoziasü , "Dhɔɔgbö Zafe, =Kesɩ Mɔyan Dhifɔngsü, Valangtɛn Vidrinö waaEdhɛna Pɛdhɛkwalösökaya ‘ö- -nu =gban =plɛ ‘wo go Dhusi ‘ö -da “Anɛsü ‘ö go ‘Suisü , -a -nu ‘ka.

5

"Nimlʋʋ : 20 "su : -Zaan " yisü -Kwɛ 2007

		"Su –bha 'sëëdhɛ -mü		"Gwɛɛtaawo	

"Nimlʋʋ : 22 "Su : -Gblɔgɔn -Kwɛ 2008
'WƆN -TAƆNG -MA 'GÜ 'SËËDHƐ

-Pamɛamɛ ‘ö -kë
kwaa- naɔ -ma ‘gü
‘sëëdhɛ ‘ka bha, -a -bɛn
zë -mɛ -nu yi ka faan -dɔ,
̈

		 "Su –bha 'sëëdhɛ -mü		"Gwɛɛtaawo	

Ü faan dɔ ü –dewo draan- -sü -bha

-Gblüdë -a ‘në -nu kö ‘ka
ka faan dɔ -a -wo pö -sü
-bha -dedewo. Kwa -dega
-a ‘wɔn -së -mü. Yi- -dhɛ

ka -gɔ kö ‘ka ka -de ‘kun
‘mɛ -nu ‘ö ‘waa mɛ -nu
faan dɔ ‘wɔn ‘bha -bha, -a

-nu -gɔ. Kö ‘ka ma ‘ka
=gwëë bha ‘aa -yö -oo ?

Kwaa- =danwo pö "sɛ 'gü -wɔn
￹

‘Sëëdhɛ ‘ö mɛ -nu ‘wokë -sü -wɔn -bha

"Maadhö
-A "su -yaaga -naa
=nɛ’sëëdhɛ
‘ö
-kë
atɛsitasiɔng ‘ka "kwi
-wo ‘gü bha, mɛ -nu
-wa kë -sü -bha
"Maadhö. ‘Sëëdhɛ bha
=ya kë ‘mɛ ‘ö- -gɔ -yö
-mɔɔ -a -bha ‘ö "ta kpɔ‘ka kwaa- "sɛ ya- ‘gü dhɛ "pɛpɛ =gban ‘gü. Ya

-dhɛkpaɔyi =plɛ ya- ‘ka
"Maadhö

kë "dhʋ̈ kö ‘mɛ ‘ö
‘kaatö didanngtite ‘yaa
ü -gɔ, kö -yö -së kö ‘ü
‘dho ü -bha kë -dhɛ ‘gü.
-Waa pö woo- kë ‘pë ‘ö
mɛ ‘dhö nu, wo -mü :
ü
-dea
nɛsanngsü
‘sëëdhɛ do ‘dhö,
ü -dea =fotoo -gɔ
"kplüdhe =plɛ ‘dhö,

ü dë "iin ü dhe -a
‘sëëdhɛ
ga
do
(=nɛsanngsü
"iin
‘kaatö
didangtite)
‘dhö,
‘wëë- këng =plɛ ‘dhö, a -nu ‘ka.
=Ya kë "dhʋ̈ kö ‘pë ‘ö-nu -wɔn ‘dhö ‘dhö kö
wo =në ‘ö ‘wo bha.

"Kɛɛ -kwaa ‘gü ma -së
‘ka, ‘mɛ ‘ö- -dhɛ ‘dhö-bha kö -wo ‘sëëdhɛ
bha kë, wo -mü kwaa"Kɔdivuaa -sɛ ya, -a ‘gü
-mɛ -nu -de -slɔɔ =në-nu ‘ka. ‘Mɛ -nu ‘ö ‘wo
go "sɛ "wɛɛ ‘gü, -a -nu bha
‘yaa
-mü
tongtongdhö.

L’orthographe DAN
Voici ce que nous pouvons utiliser pour ëë
savoir lire et écrire en langue dan.
ën
Les consonnes et les voyelles que vous ne ëën
voyez pas ici sont les mêmes qu' en français.
ɛa
Attention:
ɛan
1. c, h, j, qu et x n'existent pas en dan.
gw
2. r ne se trouve jamais au début d'un mot.
in
Voici le reste de l' alphabet :
iin
Lettres Exemple
Traduction
ɩ
Aa
"kaa
gale
ɩɩ
An
"gan
tirer
kw
Aan
saan
cadeau
ng1
aɔ
kaɔ
perdrix
oo
aɔn
‘daɔnaraignée
ɔ
bh
-bho
cabris
ɔn
dh
dhe
mère
ɔɔn
ee
=wee
sel
ö
ɛ
"pɛ
déchirer
öö
ɛɛ
=wɛɛ
moquerie
Kwaa"Kɔdivuaa
-sɛ 'gü -wɔn u
ɛn
-gɛn
pied
un
ɛɛn
=gblɛɛn
long
'Wɔn
=klang- -nu -bha uun
ë
pë 'ö -gbanchose

Dhioo

'ö

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö
töö
"su
bun
=yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
'gü
intérieur
üü
"güü
amère
ün
=blün
miette
üün
glüün
rouler
ϋ
"gϋ
brûler
ϋϋ
"bhϋϋ
tarir
ʋ
"tʋ
oreille
ʋʋ
"tʋʋ
sauce
-Wo 'dho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"
moyen + haut

"dhü
'kɔ
dë
=zɛ
-dhɔ
"klang'yënngsavon
=gööscorpion
kpuu'

arbre
maison
père
termite
amour
singe
soleil
iroko
souche

"Nimlʋʋ 22

"Su : -Gblɔgɔn

-Kwɛ 2008

-Kwaa “Kɔdivua -sɛ ‘gü -wɔn

“Ta ‘kpɔsü =ya kë -së “tʋ̈ ng ya- ‘gü
Kwa -mɔɔ -bha ‘kwa
-Zaan nuwɛɛ bho. -Ya
=mɔɔ -kwɛ “sɔɔdhu
waa- ö taa -dede -bha,
“ta ‘kpɔsü ‘ö gun kwaa“pɛɛn -ta =ya gun =ya
kë -dedewo “bhadha
‘ka. -Glü zü ‘dhö bho
=zang -nu -yɛɛ ‘ö gun
ziaan- -yö mɔɔ -kaɔng
-iisiö ö ga do -bha. ‘Ö
sü -kwɛ 2006 -bha ‘ö yö
‘ka -kwɛ 2007 -bha, ‘yö

to -kaɔng -yaaga ö ga
do ‘bha ‘ka.
“Kɛɛ dɔ ‘ö ‘kwa wo =dɛɛ
ya, kwaa- “yʋʋ -mü.
=Zang -nu -yɛɛ bha, ‘ö
sü -Dukwitaa (Duekue)
‘ö nu ‘ka ‘Biya ya, =ya
‘to “sɔɔdhu. -A “sɔɔdhu
-ziaan ‘ö ‘wo “dhʋ̈ bha,
mɛ ‘bhaa lɔɔ. Mɛ =gban
-wo -to woo- gɔ ‘gü.
=Ya ‘go yö -zë ‘gü, kö gɔ
ziö ‘sëëdhɛ -yö kë ü -gɔ,
ü -mɔɔ -bha ‘ü “ta sü

-bha. “Iin -a ‘dhɛ -ziaan
‘ö waa- pö woo -ya gɔ
-maa (‘viɔng) ‘gü ‘wosü (pasipɔɔ) oo, yë –kë
-bha ‘sëëdhɛ ya kë ‘zü ü
-gɔ ü “ta -kpɔ -a -bha.
“Kɛɛ kö ‘ö gun -lɛɛsü
‘yaa gun “dhʋ̈ .
‘ö go “Maadhö ‘ö nu
Banngglɔɔ “sɔdha -nu
‘wo kwaa- “pɛɛn -ta -a
-nu -bha -yɛɛ -yö =plɛ
-A do -yö Zeedhö, ‘yödo ‘dhö “Lʋgwaadhö.

-u -bha ‘ö bha, ‘wëë-kaɔng “saɔdo =në ‘mɛ
“dhʋ̈ ‘ö- bho -a -nu -hɛ.
=Ya kë “dhʋ̈ kö ziaan
‘yii kë -së =naa bha -ee?

-dhɛ Dhasidë Ɛl Uali. Ɛl
Uali bha -yö -dɔ Dö
Dhazo Ganɛmtɔɔ ‘ö go
Buukina -sɛ ‘gü, =në“piʋ̈ . Ganɛmtɔɔ bha
=në ‘ö kë gɛnyɛn -kwɛ
‘ö -ziö ya- ‘ka (2007).
‘Fɛtö bha- -ta “sɛ -gɔ
“dhiʋ̈
-mɛ -nu

-tiaandhe =gban -wo
-gun -a -ta. Plesidanng
gbagbo
-yö
-gun
-dhɛkpaɔyi -blɛɛsü ‘ka
mü.

-nu -wo kë =Faniko -nu
‘ö ‘wo sɔ -zu ‘Biya, sɔ
“zu -dhɛ ‘ö Banngko

-kpinngga -ta bha, -a
-nu dhɛɛ” -kpɔ “ni ‘wo
‘wëë- =slɔɔ “iin ‘ö ‘waa-

“Kɛɛ ‘wɔn do ‘ö dho ‘to
kwa “yaan yö mü =dhɛ
ü bha ‘sëëdhɛ ‘ö bhii
“ta ‘sü- -bha bha ‘ya
‘dho kë ‘sëëdhɛ ‘ö =ya
ga, -a ‘ka.

"Kpʋngtaadhɛ -wɔn -bha
‘Wɔn ‘ö –gban
“sinima
-bha
“Sinima –nu ‘ö- -nu gɔɔ ‘gü ‘yaa =gblɛɛn:Fika
Troo ‘ö -kë “sinima
-troo ‘ka bha, -a
tiaandhe do -yö kë -ke
“Kɔdivuaa -sɛ ya- ‘gü
“su ‘ö -kë -gblɔdhe ‘ka
(‘mɛ-) ‘ka bha- ‘gü.
“Sinima -mɛ -nu -wo kë
-go -dhɛ =gblɛngblɛn –
nu ‘gü, “sɛ -nu ‘gü ‘wo

nu. “Sinima gɔɔ ‘gü
klöklö -nu ‘ö ‘wo “dhʋ̈
bha, ‘wo -ya -a kë -sü
-bha, -a “sɔɔdhu -naa
=në -kë “dhʋ̈ ‘Biya bha.
“Sinima dëmɛ ‘ö kë
gɛnyɛn -yö -go mɛtii
“sɛ ‘ö -kë Marɔkö ‘ka
bha, =në- ‘gü. -Wa

.

Mɛ =slɔɔ -pë -nu -wɔn
‘Wëë- -yö sɔ “zu –sü ‘gü ‘Biya
“Kwi -a “su ‘ö -kë Fevrie
‘ka ‘ö kwa -zë ‘kwa- dhɛ kwa -wo ‘gü -buu

‘kpii- bha, -a ‘dhɛ ‘ö -ziö
ya -a -bha -dhɛkpaɔyi
“saɔplɛ bha, zuudhalisü

2

"Nimlʋʋ 22

=slɔɔ, -a -wɔn ‘ka. Sɔ
“zu -mɛ -nu ‘ö ‘wo “dhʋ̈
bha, -wo -go Mali -sɛ,
Buukina -sɛ, Niziɛɛ -sɛ
‘ö -da ‘ka- “wɛɛ ‘bha
-nu -bha -a ‘gü. Gɔɔn- nu -de -slɔɔ ‘waa -mü,
dhebë -nu ‘pö, -wa -nu
kpö mü.
=Dhɛ -waa -nu dhɛɛ”
bha- ‘kpɔ =dhɛ -kɔ bha‘dhö, ‘yö ‘wo- pö wo
‘wëë- -slɔɔ. Wo sɔ do
-zu ‘wëë- -kaɔng do
“kɛɛ -yö -sü sɔ suu -bha.
Sɔ “gblʋ̈ ʋ -gblʋ̈ ʋ̈ -u ‘wo
-kë =dhɛ ‘ginö ‘dhö, -a
-nu -bha sɔnn g -yö -de
-ta. -A mɛ do ‘ö ‘wo- -

"su : -Gblɔgɔn

dhɛ -a -nu kpö ‘gü mü,
Amadu Ouedraogo, ‘ö
yö -zë ‘ö -ya sɔ “zu -sü
-bha, ‘ö- -kwɛ =ya kë
-kaɔng =plɛ (20) -ya -pö
wo sɔ -zu saa- ‘wo- -dhɛ
“kabakou ‘ö -waa pö
“dhʋ̈ kö -wa -pö -gwë
bha, =në- ‘ka. -A -gɛn
-mü =dhɛ -a sɔnng ‘yaa
“gbɩɩ-. -Yö “dhʋ̈ tɛan‘ka =dhɛ saa- -tiaandhö
‘yaa –mü, “kɛɛ woo- kë
=dhɛ. =Ya ‘go mü, “yi ‘ö
‘wo sɔ -zu ‘ka bha, ‘yaa
-tiaandhö ‘pö “kɛɛ -a
“slë ‘yaa ‘dhö wo -gɔ.

-Kwɛ 2008	

Amadu -ya -pö =dhɛ yë
bha,
‘wëë-dede
-ya’gü. -Yö mɛ -nu ‘gü
pë -bhaasü -dede ‘ka
“dhʋ̈ tɛan- ‘ka, “kɛɛ
‘wëë- -ya ‘gü. ‘Wii
‘wëë=slɔɔ
‘gbɛ
-dhɛkpaɔyi -bha, ‘yö -kë
‘wëë- “gblüdo (5000).
-A ‘dhɛ ‘ö =ya dhi -nu
-gɔ, -wo ‘wëë- “gblü do
ö -ta “saɔdo (8000)
-slɔɔ.
=Ya kë “dhʋ̈ kö ‘ö sü
‘wëë- “gblü -kaɔng
-yaaga (150.000) -bha
‘ö yö ‘ka “gblü -kaɔng
-yiisiö ö ga “saaga

(240.000) -bha, wo- -lɔɔ
=në wo bha.
=Ya kë “dhʋ̈ kö -dhɛ
bha- ‘gü, kö -ya -zɔn
=dhɛ yë -bhaasü ‘yaa
‘dhö. -Ziaanwo, dɔ ‘ö
‘kwa- wo =dhɛ ya, yë ‘ö
mɛ -nu ‘wo- -dhɛ yë
-bhaasü kö yö =në =naɔ
=ya ‘to- ‘gü.
‘Ö -ya kë këwɔn -zë ‘ka,
kö ‘mɛ ‘ö -kɔ =ya =mɔɔ-bha, ü -mɔɔ -bha ‘ü ü
bha pë -kë ü ‘flëë- ‘gü.
‘Wɔn ‘dhɛ ‘kö bha,
‘yöö- -wɔn ‘yaa- ‘gü.

'Wɔn 'ö -gban -potaasü -wɔn -bha.
‘Wɔn ‘ö -ban slaa” -wü -nu -bha

.

Wü -nu ‘ö ‘wo
-tosɛa -kë mɛ “bhɩɩ- nu kwa “piʋ̈ , ‘ö ‘wo
-kë : ‘gbɛn- -nu,
“gwannë (yɔɔn” -nu,
=wɔɔ
-nu
waadengdëmlɔɔ -nu ‘ka
bha, -a -nu zua -sü zü
-yö kë -bho “su ‘ö -kë
-gblɔgɔn ‘ka ‘ö “kwi
-zë ‘ö- bha -dhɛ
Avrilö bha, -a -bha
-dhɛkpaɔyi -kaɔng do
ö ga do ‘ka ‘pö- -nu
‘ö ‘wo -kë Azope,
Alepe, Agbovilö -nu
‘ka
bha‘gü.
-Dhɛkpaɔyi -kaɔng do
(10)‘gbaandhö =në ‘ö

wü -naa =dhɔtrɔɔ -nu
‘wo kë -kë -a -bha.
“Kwi -pö “pɛpɛ “dhɛ
‘kö ‘wo to, -a -nu
-bha yöö kë ‘pö. =Ya
kë “dhʋ̈ kö -kwa kwa
“tʋ dɔ kwa -ta -së ‘ka
kö kwa -bha yi =ya
=loo, kö ‘ya ‘dho këkwa tii’ ‘ka -wɔn ‘ka.
Guvɛɛnöma -ya -pö
=dhɛ, kö wü -nu bha
-a -nu zua “tʋ̈ ng kö
bha kö -yö ziö ‘mɛ
‘kö -a -bha wü -nu
-ta, -a -nu zë =në
woo- wo. -A -dhiang
‘yii ‘dho ‘dho- -dhɛ
‘bha -bha ‘bha ‘gü. -A

-gɛn -mü =dhɛ wü
-naa “yua bha, kö -yö
kë -nu -bha, kö -wo
mɛ ‘kun, -a “dhiʋ̈ -ya
-dhɛ -mü ‘mɛ ‘ö ‘wokun bha, -a ga -sü
‘ka.
=Minisü ‘ö ‘wɔn
‘dhɛ bha ‘ö -gban -a
-bha bha, -ya -pö -da
‘ö =dhɔtrɔɔ -nu woo
bho wü -nu zua -sü
-bha bha, “su =plɛ
=në ‘ö woo kë- -bha
“Kɔdivua -sɛ bha, -a
-to “dhʋ̈ -sü ‘gü.
Mɛtii “sɛ -nu -to
“dhʋ̈ -sü ‘gü, ‘mɛ -nu

‘o ‘wo ga “yua -nu
bha -a kɔɔ, -wo mɛ
mɛ “gblü -kaɔng
“sɔɔdhü
(50.000)
-kwɛ -bha “kɛɛ -a
‘kpii- -dhɛ -yö -kë ‘në
-nu =në- -nu ‘ka.
Kaa- “Kɔdivua -sɛ
ya ‘gü, -a ‘gbɛn- -naa
“yua oo, wü -kpɛɛ
-nu ‘wo -tosɛa -kë mɛ
“bhɩɩ- “piʋ̈ -a -nu
-bha “yua oo, -a -nu
nu -sü -dede kö -wo
mɛ zë, -a zü -yö -bho
-kwɛ “gblü =plɛ -waa
-kwɛ “saɔdo =në- ‘gü
(2006).

'Wɔn 'ö -gban troo -nu -bha mɛ wɔkɔ -nu 'gü

“Tan bho -mɛ -nu ‘ö ‘wo “kpʋngtaa –a –nu –kpan ‘kpii- ‘ö woo bho wo ‘kwëë3

"Nimlʋʋ 22

Danwo pö -mɛ -nu
kwaa- “su ‘ö -kë
-gblɔdhe ‘ka, ‘ö “kwi
‘dhö ö bha pë -dhɛ
‘zuɛnbha
-a
-dhɛkpaɔyi -kaɔng do ö
ga do ‘ö sü -bha, ‘ö yö
‘ka -a -kaɔng do ö ga
“sɔɔdhu -bha (11-15),
“tan bho -mɛ -nu
“gblʋ̈ gblʋ̈
‘ö
‘wo
“kpʋngtaa,
-a
-nu
=gban -wo -dho wo ‘ko
yö ‘ka mɛ tii “sɛ ‘bha ‘ö
‘wo- -dhɛ Kuba ‘ö -ya
-sü ‘a =Dhamlɛɛkɛn
-dhɛ “sɔɔ ‘në ‘bha wo
bha, -a ‘gü -dhɛkpaɔyi

"Su : -Gblɔgɔn

kpö bha- ‘ka -kwɛ do ya
(2008) ‘gü.

-Kwɛ 2008

Dhiang -wo kpɛnngdhö
‘ö mɛ =gban ‘nii- yöö
tan -a -bha “iin ‘ö dho
‘to- mɛ =gban “tʋʋdhö
yö -mü : Mɛtii “sɛ waaKuba “iin Aflikö waaKuba

‘gü ‘wo Kɔnnggo “sɛ
‘gü, ‘wo- -nu -dhɛ
“Pikungme, -wo -dho
“tan ‘ö –gban “bü ‘gü
“tan -bha, -a bho- -dhɛ
bha‘gü
-dedewo
=sɔbhɛɛ ‘ka, kö “tan
-bho ‘ka –pë suu =gban
-suu =gban -nu -wa -nu
-gɔ -nu wo.

-Dhɛ bha- ‘gü, ‘wɔn ‘ö
-gban mɛ baa- -kɔ -dee
“iin ‘zü mɛ sɔ -da -kɔ
-dee -bha, -wo -dho
-zɔn ‘dɔɔndhö.
Mɛtii suu ‘bha -nu -wo
“kpʋngtaa =dɛɛ, ‘wo
-tun -dedewo =kö “bü

‘Wɔn bha- -ta, ‘mɛ -nu
‘ö ‘wo dho kë- “tan bho
-mɛ “gblʋ̈ gblʋ̈ -nu ‘ka ‘ö
-kɔ dho “yɛ -a -nu -bha
mü, -wo -dho =mɔɔ mɛ
-kaɔng “sɔɔdhu -nu
-bha ‘ö ‘wo- -nu =trɔɔn
nu. –Kwaa ‘wɔn dɔ- ‘ka

=dhɛ ‘ö yöö kë kuba
“dhʋ̈ bha, -a -blɛɛsü
=në
yöö
kë
“kpʋngtaadhɛ -to “dhʋ̈
-sü ‘gü bha. -Kwaa ‘wɔn
dɔ =dhɛ “kpʋngtaadhɛ
-yö “pɛ -sü ‘ka- ‘gü
“sɔɔdhu. Mɛtii –nu kwa
-bha -kɔ “pɛɛn -yö mü,
‘yö “kwi -nu -bha ‘dhö
“pɛ -sü ‘ka -yiisiö.
Troo ‘kpii- bha kë ‘ö
yöö wo “dhʋ̈ bha, -a
-gɛn -mü =dhɛ kë “dhʋ̈
kö -yö kë mɛ -nu -kpan
‘kwëë- -gɛn ‘bha -nu
‘ka mɛ “bhɩɩ- -nu suu
=gban -gɔ.

"Yɩɩ -wɔn
Gɔndënë do ‘ö =dua ö –dea =geebë –gɔ
Gɔndënë
do
bha -a -dhɛ “Daan-.
‘Mɛ bha ‘yö =geebë
“gbɩɩ- do kun ‘yö nu‘ka ö -gɔ ‘kɔdhi ‘gü kö
-yö dümɛ -nu zë. -Aga
‘yö ö bha mɛ =gban

=loo ‘ko -ta ‘yö- pö ö
bha boo -glɛɛn bha-dhɛ :«Boo -glɛɛ, kö
ma dhebë -nu -wo dü,
-a -nu zë. Ma =në ‘apö. Kö ma ‘në -nu ya
mɛ ‘bha -yö dü kë -a

zë. Kö n -dega ‘zlaan‘ö -ya ya, -yö dü kë,
‘bha ‘dho -a -maawɔn
‘to-. -A zë. Kö mang
=de ‘pö kö ‘a dü kë,
ɔɔ”! ɔɔ”!» ‘Yö- ‘zlaan‘dhö pö- -dhɛ : « N

=dhoo, ‘bha =sua kë.
-Më ‘ö -kë ‘yöö ‘bhaa
pö -yö ü zë »

“Gwënng
«-Gleng -yö =dhɛ sɔ ‘dhö, ‘mɛ ‘ö ö -bha kun -së ‘yö -dhii ‘yaa -ya -bha»

Pë -Wlangda -sü
Kwaa- ‘sëëdhɛ do -yö yö -sü
‘ka "kpɛnng ‘ö -kë =dhɔtrɔɔ
‘sëëdhɛ ‘ka ‘wo- -dhɛ ‘Pë ‘ö

Nu Yua ‘ka. -A "dhɔɔ -bha -Yö
"Maadhö Pasitëë Iba Andre
"piʋ̈ UEESO. ‘Yö ‘bha ‘dhö

Ibɛɛ -gɔ. -A -bha "nimlɔɔ =nɛ:
06107157

‘Wɔn yaa kë -sü =ya sɔ =dɛɛ -dedewo

‘Në dhebë ‘në ya, -a -kwɛ -yö kaɔng do ö ga do

‘yö dho ö dhuëë- =keng- ‘yö- dhuëë bha ‘ö ‘gu

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ.
Yii- ‘drɛsü -mü 08 BP 857 Abidjan 08 ‘ka. Tel. 08 18 08 88 / 06 39 04 88
‘Mɛ -nu ‘ö ‘wo ‘sëëdhɛ ‘ö ya- -kë, wo -mü =Sai Zoziasü , "Dhɔɔgbö
Zafe, =Kesɩ Mɔyan Dhifɔngsü, Valangtɛn Vidrinö waa4
Edhɛna Pɛdhɛkwalösökaya ‘ö- -nu =gban =plɛ ‘wo go Dhusi ‘ö -da “Anɛsü ‘ö go ‘Suisü , -a -nu ‘ka.

"Nimlʋʋ 22

"su : -Gblɔgɔn

dɔ- -bha.

5

-Kwɛ 2008	

"Nimlʋʋ : 22 "Su : -Gblɔgɔn -Kwɛ 2008

		 "Su –bha 'sëëdhɛ -mü		"Gwɛɛtaawo	

"Nimlʋʋ : 23 "Su : -Gblɔdhe -Kwɛ 2008
'WƆN -TAƆNG -MA 'GÜ 'SËËDHƐ

-Pamɛamɛ ‘ö -kë
kwaa- naɔ -ma ‘gü
‘sëëdhɛ ‘ka bha, -a -bɛn
zë -mɛ -nu yi ka faan
̈

		 "Su -bha 'sëëdhɛ -mü		"Gwɛɛtaawo	

Ü faan dɔ ü -dewo draan- -sü -bha

-dɔ,
-Gblüdë -a ‘në
-nu kö ‘ka ka faan dɔ -a
-wo pö -sü -bha
-dedewo. Kwa -dega -a

‘wɔn -së -mü. Yi- -dhɛ
ka -gɔ kö ‘ka ka -de ‘kun
‘mɛ -nu ‘ö ‘waa mɛ -nu
faan dɔ ‘wɔn ‘bha -bha,

-a -nu -gɔ. Kö ‘ka ma ‘ka
=gwëë bha ‘aa -yö -oo ?

didhɛtëë zeneralö ‘ka
‘Biya.
‘Wɔn bha -a zuë"
=niidadhe ‘kpii- -yö kë
-kë ‘Biya, kwaa- "su ‘ö
-kë -gblɔdhe ‘ka bha, -a
-bha
-dhɛkpaɔyi

-kaɔngyaaga ö ga do
-naa ‘ka (31 ‘mɛ-).

Kwaa- =danwo pö "sɛ 'gü -wɔn
￹

-Duɛɛ ‘kpii- ‘ö kwaa- ‘në
do ‘ö- =slɔɔ

-Lua "Zɔɔmi
-Lua "Zɔɔmi bha, -yö
-kë kwaa- danwo pö ‘në
‘ka ‘yö go Sangtaa
Gbiaangwinng "sɛ ‘gü.
Kwaa- ‘në bha =në ‘ö
-waa kë didhɛtëë ‘kpii- -

dede ‘ka. -Yö -gun
ɛngziöniëë ‘ka, "kɛɛ ya
kë ‘wɔn "pɛpɛ ‘ö -gban
"sënng, diama… "siʋ̈
‘bhü -nu -wɔn -bha
kwaa- "Kɔdivuaa -sɛ
ya- ‘gü, =në ya kë -a

Mɛ -nu -wo -kë -nu
-dedewo.

L’orthographe DAN
Voici ce que nous pouvons utiliser
pour savoir lire et écrire en langue dan.
Les consonnes et les voyelles que vous
ne voyez pas ici sont les mêmes qu'en
français.
Attention:
1. c, h, j, qu et x n'existent pas en dan.
2. r ne se trouve jamais au début d'un
mot.
Voici le reste de l'alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
Kwaa-sɛ
ee "Kɔdivuaa
=wee
sel 'gü -wɔn
ɛ
"pɛ
déchirer
ɛɛ 'Wɔn
=wɛɛ
moquerie-nu -bha
'ö -gban =klangɛn
-gɛn
pied
Dhioo
'ö
ɛɛn
=gblɛɛn
long
ë
pë
chose

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö
u
un
uun

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö
töö
"su
bun
=yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
'gü
intérieur
üü
"güü
amère
ün
=blün
miette
üün
glüün
rouler
ϋ
"gϋ
brûler
ϋϋ
"bhϋϋ
tarir
ʋ
"tʋ
oreille
ʋʋ
"tʋʋ
sauce
-Wo 'dho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas
bas + très bas
moyen + très haut
moyen + haut

"Nimlʋʋ 23

"Su : -Gblɔdhe

-Kwɛ 2008

-Kwaa “Kɔdivua -sɛ ‘gü -wɔn
Mɛ -nu dhongdhe ‘ö kwaa- “sɛ ‘gü
Dhongdhe -wɔn ‘ö ya
‘wo -ya pö -sü -bha
kwaa- “sɛ ya- ‘gü, -a yi
‘në ‘bha -ya =gwëë.
‘Wɔn bha -yö -gban ‘mɛ
-nu ‘ö ‘sëëdhɛ “wɛɛ
‘bha ‘yaa- -nu -gɔ, =në
-a -bha. -A -wɔn ‘gü,
-wa -dhɛ ‘mɛ -nu ‘ö ‘wo
“dhʋ̈ bha, -a -nu -gɔ kö
-wo woo- ‘sëëdhɛ kë.
‘Kwa- pö “dhʋ̈ kö kwa- -

pö ‘kaatö didanngtite. Waa pö woo- kë, -wo
-mɔɔ -a -bha ‘ö ‘wo dho
woonɛsanngsü
‘sëëdhɛ ‘ka “iin ya kë
=dhɛ ‘yaa ü -gɔ, ü -mɔɔ
-bha ‘ü dho ü ‘kpɔ -mɛ
-nu bha, mɛ do -bha
‘sëëdhɛ ‘ka. ‘Kö ‘zü =wa
ga, ü -mɔɔ -bha ‘ü dho
ga -a -naa ga ‘sëëdhɛ
bha- do ‘ka kaa- ü dɔ

-mɛ do ‘dhö =dhɛ ü
“sɛɛ- ‘dhö.
=Ya ‘go- ‘dhɛ bha- ‘gü,
-kwaa ‘wɔn dɔ ‘ka =dhɛ
“kunmana “bhlëng ‘në
(“Su Plefe) -nu bha, -a
-nu këng –yaaga (300)
-nu -wo -ya -sü ‘ka ‘nu
“kwi -pö -nu ‘gü. =Ya
‘go mü, kwaa- “sɛ -kɔ
“pɛɛn -nu ‘gü, “su Plefe

-dee -nu =wa nu “sɛ -kɔ
-kaɔng -yiisiö -dhɛ (40).
-Dhɛ -nu bha ‘dɔɔndhö,
‘Mɛɛ -nu -waa wo -dɔ
-bha -nu -wo -dho kë
‘sëëdhɛ -nu ‘ö ‘wo “dhʋ̈
bha, -a -nu kë -dhɛ -nu
‘gü.
‘Wɔn -nu bha -wo -kë
“dhʋ̈ kö kwaa- “sɛ -yö
‘waannu -së.

"Kpʋngtaadhɛ -wɔn -bha
Mɛtii “sɛ -nu
-wo saan” ‘gü
“Kɔdivuaa, Buukina, Kamerunö, Senegalë, Gabon, Gine, Etiopi, Gana, Sudan, Uganda, Burɔngdi,
Tiadë, Somali, Lezoto, Zingbawe, Eritre ,Liberia, Moritani...
-Më =në -kë ‘yö pë
=gban sɔnng ‘dhö -da
‘gü =dhɛ -kɔ bha- ‘dhö
?
Kë ‘ö wo “dhʋ̈ bha, -a
-gɛn -blɛɛsü -mü =dhɛ
“sɛgɔ -nu ‘wo -kë
‘Ɛngdë,
Tailanngdë,
Viɛtënamö, Ezitö -nu
‘ka ‘ö mɛtii “sɛ -nu ‘wo
gun -mlü ‘dhɔ sië -a
-nu –gɔ bha, ‘waa wo
-kɔ bho ‘zü woo- -mlü
‘gü kö -wa “dhɔɔdɔ.
“Kɛɛ kö Tailanngdë
bha, =në “sɛgɔ -blɛɛsü
‘ö -mlü ‘dhö- ‘gü
“kpʋngtaa, -a ‘ka.

‘Ɛngdë
=në
“sɛgɔ
-yaaga
-naa
‘ka.
Viɛtönamö =në -a
-kaɔngdo ö ga =plɛ
-naa ‘ka ‘yö Ezitö ‘ö
“saɔplɛ -naa ‘ka.
Tailanngdë -ya -pö ö
bha -mlü bha yöö- ‘to
ö bha “sɛ ‘gü -mɛ -nu
=në- -nu -gɔ. “Su ‘ö -kë
-gblɔgɔn ‘ka bha (Avil)
bha, -a -dhɛkpaɔyi
-blɛɛsü (1) bha, ‘yö
‘Ɛngdë
‘ö
pö
‘gbaandhö =dhɛ ‘yii
‘dho ö bha -mlü
“dhɔɔdɔ “sɛ “wɛɛ -nu
-gɔ ‘zü.

‘Yö “su ‘ö -kë “zrʋ ‘ka
(maasë) bha, -a -bha
-dhɛkpaɔyi -kaɔng =plɛ
ö ga “saaga (28) bha,
‘yö viɛtönamö ‘ö -kɔ
-mlü nu -sü -bha. -A
-dhɛkpaɔyi do bha ‘zü,
‘yö Ezitö ‘ö ö -bha -kë
‘ka ‘pö. “Kɛɛ -a -bha
‘kö bha, -ya -pö ö dhokë “dhʋ̈ “su “sɔɔdo
=në- ‘ka. ‘Siinö -sɛ =de
‘pö =ya ö -bha “dhiʋ̈
‘gbaannu. “Sɛ -nu ‘kö
‘wo bha, wo -zë -mlü
-saan ‘yaa -nu -bha
tongtongdhö.
2

‘Wɔn bha -a -kë “dhʋ̈
-sü bha ‘gü, -yö =gbɔɔn
-sü ‘ka kwa -ta.
=Dozinng -ziaan ‘ö-dhɔ ‘yaa mɛ ‘gbɛ kë
ya, -a bhɔɔ ‘ö gun
‘wëë- “gblü =plɛ waa‘wëë- këng “saɔdo
(13.000) bha, =ya kë
‘wëë- “gblü -yaaga
(15.000).
Saan” bha “sɛ ‘gbɛ
-dede -wa ‘gü =dɛɛ. ‘Pë
-nu ‘ö -nu sɔnng ‘dhö
-da “dhiʋ̈ bha, wo -mü:
-mlü, “nɔnɔ, “yɔn,
‘bluu- -bi, ‘sanngsü ‘ö

"Nimlʋʋ 23

-da ‘ka -a “wɛɛ ‘gbɛ
-dede -nu -bha.
‘Biya
-blɛɛsü
‘gü,
dhebë -nu -wo -dho
töö ‘në (panie) -nu =në

"su : -Gblɔdhe

‘ka “dhɔɔ ‘kwëë-. “Kɛɛ
dɔ ‘dhɛ ‘ö ‘kwa- wo
=dɛɛ ya, “mlang ‘në
-nu (sase) =në ‘ö ‘wo‘kun ‘ka wo kwɛɛ-.

-Kwɛ 2008	

‘Wëë- -wɔn -dede -mü.
=Dhooko -nu, ‘yuöö-yɛ -sü -nu, “nɔnɔ
=kplü ‘kun -sü -nu,
sipageti -nu ‘ö gun

-bhö sië “dɔɔka, -a -nu
=gban =wa kë ‘wɔn zii
“iin -kwɛ -zlaan =në
-nu ‘ka “tʋ̈ng ya- ‘gü.

o) -mɛ -nu -zë -waa zü
bho -a yi =ya =gwëë.
Mali -dhɛ =në “sɛ
-blɛɛsü ‘ka mɛtii “sɛ -nu
‘ö ‘wo ‘yënng- -pö -zian
‘ka bha, -a -nu ‘gü.
Zatrofa
bha,
-yö
‘sanngsü =në nu. Waa-bhö =dhɛ köng (kpɛɛ), kaa, sö, ‘ö ‘wo ‘sanngsü
nu “kɛɛ ‘ö ‘wo- -nu -bhö
bha, wo -zë -a -nu ‘dhö.

Zatrofa bha -yö -dhi “sɛ
“kpɛa ‘gü ‘pö. -Ziaanwo
-yö -dhi “sɛ “kpɛa =në- nu ‘gü ‘gbɛ =dhɛ Mai,
Buukina, Senegalë -dhɛ
-nu ‘dhö. ‘ö “kɔdivuaa, yö -dho dhi ‘pö
‘Kɔdhɔgɔ “pɛɛn -nu -ta.
Pë bha, -a ‘tɔngdhö do
-yö ‘wëë- “gblü -kaɔng yiisiö ö ga “saaga
(240.000).

.

Mɛ =slɔɔ -pë -nu -wɔn
Tapë –dee ‘ö –nu, ‘wo- -dhɛ Zatrofa
Tapë ‘ö “dhʋ̈ bha, “dhü
-mü. -A ga “yi bha, ‘yö
‘wo- -kë ‘sanngsü ‘ka.
-A ta -sü zü =ya bho
kwa -gɔ “kɔdivuaa -sɛ
ya ‘gü “yɔnbhʋklɔɔ
(Dingbokro) -dhɛ waaTaabo –dhɛ ‘gü.
-A didhɛtëë ‘ö -kë Anɛt
Wlozie ‘ka, -ya -pö pë
bha -a “kadhi “gblüdo
(1000) =në yöö ta =kö

‘pö- -dhɛ ‘wo- -dhɛ
Fɛtɛasu “Yɔngbhʋklɔɔ
“pɛɛn -ta. -A ‘dhɛ ‘ö- ta
-wɔn ‘dhö ‘dhö Taabo
-yö -dho kë- ‘gbɛ.
“Kadhi
“gblü
=plɛ
(2000). ‘Pödhɛ ‘ö -kë
Usu -dhɛ ‘ka, -a “kadhi
këng do (100) =në =ya
ta =kö.
Pë
bha,
Bhangbhakɔɔ(Banngbak

'Wɔn 'ö -gban -potaasü -wɔn -bha.
‘=Bhöö “iin =bhlü “yɔn bha, =bɛdhɛ “gbɩɩ- -mü

.

‘Mɛ -nu ‘ö -kë
=dhɛ ka ga -yö ‘ko
“dhiʋ̈ -dhɛ -nu -wo
-nɛɛsü “iin ‘ö ka
kpiöö- (kploogɔ) -nu,
“iin ka ko -nu ‘wo to nɛɛsü bha, ‘ka ‘dho
ka -de sëëbho ‘zü
=bɛdhɛ “wɛɛ ‘bha
mɔɔ- -sü ‘ka. -Kaa
=bɛdhɛ “gbɩɩ- -ga. -Ka
=bhöö “iin =bhlü

“yɔn mɔɔ- kö ‘ka- ziö
sië ka -dhɛ ‘ö to
-nɛɛsü bha, -a -dhɛ
‘gü. “Vaandhö “wɛ
=ni kö ‘ka ka
“klʋ̈ ʋ̈klʋ̈ .

2) -ka “tukpɛ ‘sü.
‘Ka ka bo -yabha
bha, -a “kɛɛ bho -sü
‘ka- -bha, -kaa dhiëë
kö ‘ka- -da “tukpɛ
“piʋ̈ ‘ka- -nu -kpa. ‘Ka
ka bo- -kpa sü ‘ka kö
‘ka- ‘kpɔ ka ko bha- bha.
‘Mɛ ‘ö =bɛdhɛ
‘dhɛ bha- -zɔn, -wa
-dhɛ Tɔnngga Lazaa.

Ko kë =bɛdhɛ
doseng do =nɛ:
1) -Ka -yabha ‘ö
-kë ai ‘ka bha, -a kpö
-yaaga ‘sü.

‘Gü -kplüdhe:
‘Mɛ ö ü ‘gü =ya
-kpü, -a =bɛdhɛ =nɛ.
-Bhö “sɛɛ -slëë “kpɛa
-bi
bho.
‘Bha=kpëng, -a -bi bha,
‘ü- kaan- “kaflɩɩ “yi ka
kö ‘ü mü. Yöö do
bha, -yö zuë” kë
=bɛdhɛ ‘ka.

'Wɔn 'ö -gban troo -nu -bha mɛ wɔkɔ -nu 'gü
Seku Bhangbha (Banngba), ‘ö gun –dhoo kpö –zuö “gbɩɩ- do ‘ka, yaa mü ‘zü
‘Seku -bha “yua bha
=ya =gwëë- -bha. -Yaa
sëë -dedebho. -A -wɔn

-yö -sɛɛ “kwi -a “su ‘ö
-kë avrilë ‘ka ‘ö kwa -zë
‘kwa- -dhɛ -gblɔgɔn

bha, -a -bha -dhɛkpaɔyi
-kaɔng do ö ga “saaga
‘ka =dhɔtrɔɔ =plöö -dhɛ
3

‘kpii- ‘ö Trɛsiëvilë ‘Biya
bha =në- ‘gü, ‘yö- -wɛɛ
-yö bho Wiliamvilë “su

"Nimlʋʋ 23

do bha -a -dhɛkpaɔyi
-kaɔng =plɛ ‘ka.
‘Seku -yö kë ö bha
=badhong ‘kpii- -blɛɛsü
-zuö dɛnnggele Odiene

"Su : -Gblɔdhe

‘gü. ‘Yö go mü ‘yö -da
Aflika ‘gü, ‘yö -da =tɔn
Asɛkö ‘gü. Wo =në ‘wo
kë ‘kupö ‘ö gun
Senegalë bha- sü 1992.

-Kwɛ 2008

-Yö kë =badhong -zuö
‘pö Gabɔnng -mɛ -nu
kpö ‘gü. =Dhɛ ‘ö go mü
‘yö dho Staadë ‘ö ‘Biya
-a ‘gü. -Yö -to mü =naa

‘yö “yua ‘dhö- kun.
-Kwɛ “sɔɔdhu =në- -kë
“yua bha- ‘gü.

"Yɩɩ -wɔn
-Mɔɔsii mi do ‘ö nu “Kudivuaa
‘Wɔn ya -a yi
=gwëë kö “Kɔdivuaa
-sɛ -yö -tun =kö -së
-dedewo
‘wëëga
-wɔn ‘gü. -Mɔɔsii mi

bha ‘yö ‘wo- pö-dhɛ -a -nu -gɔ mü
=dhɛ ‘wëë- -yö
“kɔdivuaa. -Aga ‘yö
trɛng- sü ‘ö nu ‘ö

=loo -Buakɛɛ. -A -go
trɛng- ‘gü -sü =në
“gbɩɩ-, ‘yö -kpan
‘wëëga
“sɔɔdhu
-bha “sia-. Kö -yaa

pö : «A ‘wëëga,
‘bhaa dɔ ‘maa =loo
-zë bho -ee?»

“Gwënng
«’Mɛ ‘ö yöö ö bha ‘gbɛn- zë, ‘yö- pö “fii -ya -bha» ‘Mɛ ‘ö- -dewo -dhɔ ‘yaa- kë, ‘yö- pö : n
-dewo draan- sü yöö ‘dho n ‘ka ‘mɛ.

Pë -Wlangda -sü
Kwaa- ‘sëëdhɛ ‘gbɛ -wo -dho
-wo “kpɛnng -kwaa “su ‘ö -kë
-yrü ‘ka ‘ö “kwi ‘dhö- -dhɛ

desanngblë bha, -a “dhɔɔgɔ
-totaama -sü ‘ka. =Dhɛ “dhʋ̈
kö -kwa kwa -baa ‘kwa

‘wëëga ‘në ‘bha -ya kwa -kɔ
“sɔɔ.

‘Wɔn “vlaanvlaan -nu ‘wo kë -sü ‘gü =dɛɛ.
Dhebë ‘në do =në ‘ö =draan
glɔɔ “kɛɛ -ta “dhɔɔ ‘kwëë- yö ya dhebë “wɛɛ ‘bha ‘ö gun ö
bha -fluu kë sië -kpinng “dhiʋ̈
“dhɔɔ ‘kwëëdhɛ do bha- ‘gü,

-a -gɔ “yɔn “wɔn -sü =bhaa.
Kö -kwaa -kë -së, ‘kwa ‘dho
glɔɔ “kɛɛ -zuö -kɔ ‘ö -dhi kwa dhɛ -a ‘ka. ‘kwa ‘dho kë‘wɔn yaa kë -mɛ ‘ka kwa

këyɔɔ -nu ‘ka. Ü -bha =ya kë
‘wɔn -së kë -sü ‘ka, ‘yö -Zlaan
=de ‘pö yö dho ü -ta ‘kun-. Kö
‘bha- ‘gü kö Atanna -yö ü -ta
‘kun bha ‘aa -yö kë!

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka
‘sëëdhɛ kë kö ‘ka bɔ. Yii- ‘drɛsü -mü 08 BP 857 Abidjan 08 ‘ka. Tel. 08 18 08 88 / 06 39
04 88
‘Mɛ -nu ‘ö ‘wo ‘sëëdhɛ ‘ö ya- -kë, wo -mü =Sai Zoziasü , "Dhɔɔgbö Zafe, =Kesɩ Mɔyan
Dhifɔngsü, Valangtɛn Vidrinö waa- Edhɛna Pɛdhɛkwalösökaya ‘ö- -nu =gban =plɛ ‘wo go
Dhusi ‘ö -da “Anɛsü ‘ö go ‘Suisü , -a -nu ‘ka. 4

"Nimlʋʋ : 23 "Su : -Gblɔdhe -Kwɛ 2008

		 "Su -bha 'sëëdhɛ -mü		"Gwɛɛtaawo	

‘Wɔn yaa kë –sü =ya sɔ =dɛɛ -dedewo

‘Në dhebë ‘në ya, -a -kwɛ -yö kaɔng do ö ga do ‘yö dho ö dhuëë- =keng- ‘yö- dhuëë bha ‘ö ‘gu dɔ- -bha.

"Nimlʋʋ : 24 "Su : "Plɛɛ -Kwɛ 2008
'WƆN -TAƆNG -MA 'GÜ 'SËËDHƐ

-Pamɛamɛ ‘ö -kë
kwaa- naɔ -ma ‘gü
‘sëëdhɛ ‘ka bha, -a -bɛn
zë -mɛ -nu yi ka faan -dɔ,
̈

		"Su -bha 'sëëdhɛ -mü		"Gwɛɛtaawo	

Ü faan dɔ ü –dewo draan- -sü -bha

-Gblüdë -a ‘në -nu kö ‘ka
ka faan dɔ -a -wo pö -sü
-bha -dedewo. Kwa -dega
-a ‘wɔn -së -mü. Yi- -dhɛ

ka -gɔ kö ‘ka ka -de ‘kun
‘mɛ -nu ‘ö ‘waa mɛ -nu
faan dɔ ‘wɔn ‘bha -bha, -a

-nu -gɔ. Kö ‘ka ma ‘ka
=gwëë bha ‘aa -yö -oo ?

Gbiaangwinng -dhɛ -nu
‘gü ‘ö ‘wo ‘sëëdhɛ bha-wo pö. “Kɛɛ ‘mɛ -nu ‘ö
‘wo kë to ‘mü “tʋ̈ ng
=gban ‘gü wo -mü :
Baba
=Tiëmɔko
Sebasiɛn ‘ö go -Tɛɛdhö
=në gun -kwɛɛgbö ‘kpii‘ka. ‘Yö mɛ -kpɛa -nu
‘wo gun Gɔɔn Izakö
(-Dakwɛɛpöö),
=Kesɩ
=Dhuëng Giyɔngmë (Giaplö), Tɔnga Lazaa
(“Bhlɔɔdhö),
=Kesɩ
Dhifɔnngsü, -nu ‘ka.
Kwa dheebhang ‘ö go

‘Dannëngdhö ‘wo- -dhɛ
‘Lo Zafe, ‘ö yö =në yë
bha -a -gɔ ‘ö -gban -bha
-dedewo bha ‘ö gun
mü.

Kwaa- =danwo pö "sɛ 'gü -wɔn
￹

"Maadhö :

-

Zaanwoplöö
-A ‘dhɛ ya ‘wɔn -së do
‘ö -kë -Zlaanwoplöö
“Maadhö yö -mü.
Kwaa- ‘sëëdhɛ ‘ö -kë
-Zlaawo ‘sëëdhɛ ‘ka
“kɛɛ -mlɛɛ -dee ‘sëëdhɛ
‘ka bha, ‘yö kwaa- ‘në
‘gbɛ ‘bha -nu ‘wo- -wo
pö. Yë ö “dhʋ̈ bha, -a zü
-yö kë -bho “su ‘ö -kë
-gblɛdhe ‘ka ‘ö “kwi -zë
‘ö- -dhɛ ‘mɛ- bha, -a
-bha -dhɛkpaɔyi -kaɔng
=plɛ ö ga “saɔdo (26)
‘ka, ‘yö- “dhiʋ̈ ‘dhö ta
“su ‘dhɛ ‘ö dɔ- “piʋ̈ , ‘ö

-kë “plɛɛ, (‘zuɛn-) ‘ka,
-a -bha -dhɛkpaɔyi
-kaɔng do ö ga “saɔdo
(16) ‘ka. -Zlaan ‘saa‘gü, yë bha -a “dhiʋ̈ kë
-ta -së. -Dhɛng -nu ‘ö
‘wo kë nu yë bha- kë-,
-wo kë -go Gaangdha
“sɛ ‘gü. -Kwɛ -nu ‘ö ‘wo
nu sië bha, padhɛɛ ‘ö
kwaa kwa “tʋ ‘to- -bha
-wo -dho nu- -nu ‘ka.
Mɛ ‘gbɛ -dede -wo kë
-go
“Lʋgwaadhö,
“Sanggwinng,
“Maadhö,

-Kwa
“Zɛ
Emanuɛlë
nuwɛɛ -bho -dedewo. Yö
=në gun -dhɛng -nu “dhiʋ̈
-ziö wo -mɛ ‘ka. Pasitëë
Zonasü ‘ö gun mü “tʋ̈ ng
bha- ‘gü, -kwaa nuwɛɛ
bho ‘gbɛ. -Yö -gun yi faan
dɔ sië -kpɛawo waaPasitëë ‘Klisi =Ya n ‘Dhɔ

‘ö -tun -Zlaan -wo
=klang- “dhiʋ bha- ‘dhö.

L’orthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes qu' en français.
Attention:
1. c, h, j, qu et x n'existent pas en dan.
2. r ne se trouve jamais au début d'un mot.
Voici le reste de l' alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
=wee
sel
ɛ
"pɛ
déchirer
ɛɛ
=wɛɛ
moquerie
ɛn
-gɛn
pied
ɛɛn
=gblɛɛn
long

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö
u
un
uun

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö
töö
"su
bun
=yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
'gü
intérieur
üü
"güü
amère
ün
=blün
miette
üün
glüün
rouler
ϋ
"gϋ
brûler
ϋϋ
"bhϋϋ
tarir
ʋ
"tʋ
oreille
ʋʋ
"tʋʋ
sauce
-Wo 'dho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"
moyen + haut

"dhü
'kɔ
dë
=zɛ
-dhɔ
"klang'yënngsavon
=gööscorpion
kpuu'

arbre
maison
père
termite
amour
singe
soleil
iroko
souche

"Nimlʋʋ 24

"Su : "Plɛɛ

-Kwɛ 2008

Kwaa- "Kɔdivuaa -sɛ 'gü -wɔn
Dhioo

'Wɔn 'ö -gban =klang- -nu -bha
'ö

-Kwaa “Kɔdivua -sɛ ‘gü -wɔn

“Bhang -bha =wɛnng ‘ö- wo mɛ -ta ‘Biya
“Kwi -a “su ‘ö -kë ‘zuɛn‘ka “kɛɛ ‘ö mɛ tii -nu -zë
‘kwa- -dhɛ -gblɔdhe
bha, -a -bha -dhɛkpaɔyi
-kaɔng =plɛ ‘ö ga “saaga
‘ö gun “Maadhɔɔyi do
‘ka bha, dha ‘ö ban
‘Biya, -yö kë -wɔ ‘gü
“yaan -dedewo ‘ö -dhɛ
ga “puu ‘ö =kpaɔ ‘ka.
Kaatie ‘kpii- do ‘bha -yö
‘Biya, ‘wo- -dhɛ Kokodi.
–Dhɛ bha- ‘gü, goo ‘gü -

dhɛ -nu ‘gbɛ -wo kaatie
bha- ‘gü ‘pö, ‘ö “flɛɛ mɛ -nu ‘gbɛ ‘wo woo“dhü ga -kɔ -nu dɔ -sü
‘ka -a -nu ‘gü. -Dhɛ ‘bha
bha- ‘gü, =naɔmɛ do bha “kwanngdhɛ -yö ya -sü ‘ka goo -ta
“dhuʋ̈ ‘ö
“bhang
=gblɛɛn ‘ö dho “dhuʋ̈ ‘ö =klëën -sü ‘ka -a -bha
“kwanngdhɛ ‘ö “dhʋ̈
bha- -zü. -Kaaga, dha

bha ban ‘o- wo
“Maadhɔɔyi bha- ‘ka
bha, ‘yö “sɛ ‘dhö -kë
“plëë -plëë. -Bhuuɛɛ,
“bhang bha =ya ‘go “sɛɛ
=ya =wɛnng ‘mɛ -nu
‘wo goo ‘gü bha, -a -nu
-bha ‘kɔ -nu -ta. ‘Wɔn
bha -yö -gun ‘ya-dedewo. Mɛ “saɔplɛ
=në ‘ö “bhang bha ‘ö-nu zë. Gbiöödhe do,
‘në ‘sɛɛnnë -yaaga

gɔɔn- do waa- ‘në
dhebë =plɛ. ‘Yö mɛ
-kaɔng do ö ga -yaaga
‘wo =gii -dedewo.
-Pamɛamɛ -ya -dhɛ
-Zlaan -gɔ kö ‘mɛ -nu
‘wo -wëë ‘gü, -a -nu
-bha mɛ -nu ‘wo ga
“dhʋ̈ bha, -ya -nu -zo
-gban.

-kwɛ =ya kë =dɛɛ
-kaɔng “suesiö (90). -A
-kwɛ -yö ‘ko “dhiʋ̈
‘fɛtö, -yö kë -kë “su ö
-kë “plɛ (‘zuɛn-) ‘ka
bha, -a -bha “dhɔɔgɔ
totaamasü ‘gü “kwi
-naa “sɛ ‘ö -kë ‘Glɛ- “sɛ
‘ka, ‘wo- Angglötɛɛ -kë
bha, -a ‘pö- ‘kpii- ‘ö -kë
‘Lɔnngdrë ‘ka ‘bha- ‘gü.
-Gblüdëdhe ‘wo- -dhɛ
Elizabɛtö ‘döö- bhawëëdhö. Mɛ “gblü
-kaɔng
“sɔɔdhu

(50.000) -wo kë -nu
mü. Mɛ “gblü ‘gbɛ ‘wo
bha, -a -nu -bha
‘wëëga ‘wo- bho kö
‘wo -da ‘ka ‘kɔɔdhö
bha, Mangdela -ya -pö
‘wëëga bha -yö ‘sü kö
-wo “yuamɛ -nu ‘dhɛ
kë- ‘ka. –Kwaa ‘gü ma
‘ka =dhɛ Mangdela bha
-a suu yö -dhɛ =ya kë
‘ya- =dɛɛ “kpʋngtaa.
.

"Kpʋngtaadhɛ -wɔn -bha
Mɛ
do
‘ö
-nu ‘kpiidhɛ ‘wo“kpʋngtaa -mɛ
‘tɔ -së pö -sü ‘ka
Kwaa- mɛtii “sɛ -nu
bha, mɛ wë =ya kë
‘yënng -wo -zian ‘ka, -a
‘dhɛ -nu ‘ö ‘wo -ya -sü
‘ka “sia- =yën bha, mɛ
do -ya do ‘gü ‘ö ‘wo- dhɛ
Nɛlsɔnö
Mangdela. -A yi =ya
=gwëë, -yö kë mɛ tii
-nu -ta -ko -zë “sɛ bha‘gü kö “kwi “puu -nu
-wa -nu -wëëdhɛ bho
sië -dedewo. -A -wɔn
‘gü “kwi -nu bha -wo
kë- -da -kaso ‘gü ‘ö dha

“yi -kwɛ -kaɔng =plɛ ö
ga “saɔplɛ waa- ö ‘gbu
-kë
-kaso
‘gü
‘gbaandhö. =Dhɛ ‘ö go
-kaso bha- ‘gü, -yö kë
-dho ‘ö -ya “sɛ bha- -gɔ
“dhiʋ̈ -kwɛ “sɔɔdhu
‘ka. =Dhɛ -kwɛ “sɔɔdhu
bha ‘ö yö ‘ko “dhiʋ̈ , ‘yö
-kë yöö -dede ‘gü -së
kö ‘ö -duɛɛ bha- nu mɛ
“wɛɛ -dhɛ. ‘Mɛ ‘ö- nu-dhɛ bha, -wa -dhɛ
Tabo
N
Beki.
Maangdela bha, -a
2

"Nimlʋʋ 24

"su : "Plɛɛ

-Kwɛ 2008	

Mɛ =slɔɔ -pë -nu -wɔn
‘Wɔn ‘ö -gban ‘zü -dhöö ta -wɔn -bha
N dheebhang, n dë -nu,
-a ‘dhɛ ‘ö ya -Pamɛamɛ
-yaa -blɛɛsü pö, ‘yö ‘go
sië ‘mü ‘yö- ‘bha pö sië
ya.
“Tʋ̈ ng ‘ö ‘kwa dɔ- ‘gü ya
mɛ ‘yaa mɛ “tʋ̈ ng kë ta
-pë doseng ta -sü ‘gü.
Yö =në ‘kwa- -kë, “iin ‘ö
kwa dë -nu ‘wo- -kë ‘yö
“kaflɩɩ waa- =kakao -nu
bha -ö -waa wo ya,

-tosɛa =ya kë kwa -bha
“gbɩɩ- -dedewo kwaa“pɛɛn -nu -ta bha. -A
-wɔn ‘gü, ‘mɛ ‘kö pë ta
-dhɛ -zë, -a ‘bha ‘dhö ü
-gɔ, kö -bhö ü ‘gü dɔ
“gbɩɩ- kö ‘ü -dhöö -dhü
ta. =Trɔɔn ‘ö- ‘gü, -a
dhiang
‘yaa
zë
-dedewo. -A -gɛn -mü
=dhɛ kö -yö yö- -bha, ü“yi
-bho
“dhɔɔgɔ

doseng ‘ka =plɛ. Dɔ ‘ö
‘kwa wo =dɛɛ ya, ‘Biya
“pɛɛn -ta, yö =në mɛ
‘gbɛ ‘dhö- ta -sü ‘ka. -A
‘pö- -mɛ -nu oo-, -a ‘mɛ
-nu ‘wo “kwi =plöö oo-,
-wa ta -sü ‘gü -ziisü.

“dhɔɔ -nu dɔ. ‘Kwa ‘kekë -kwaa -mlü -nu ‘kun
-së. ‘Kwa- ‘dho pë -nu
-kpa ‘ö- -kpɛa -nu -wo
to ‘ö ‘kwa- -nu =wɛnng.
Pë see- “tʋ̈ ng ‘yaa mü
‘ö ‘kwa dɔ- ‘ka ya.

=Ya ‘go yö -zë ‘gü, ka
-mɔɔ- -bha ‘pö ‘ö ‘ka
-mlü -bhlaa “gblʋ̈ gblʋ̈
-nu kpɔ ‘ö ‘ka- -mlü

Kö ‘kwa- ‘gü ma kö
‘kwa =gwëë bha ‘aa -yö
kë
-oo?

'Wɔn 'ö -gban -potaasü -wɔn -bha.
-Dhɛ ‘ö “yi ‘pɔnngpö waa- -klɔng ‘waa- -bha
‘Pö- -mɛ -nu ‘gbɛ =në ‘ö ‘wo mü, ‘ö -waa pö
woo ‘dho ‘bhlaadhɛ -nu ‘gü, ‘waa “yi ‘sü
‘pɔnngpö “iin -klɔng ‘gü kö ‘wo- 'dho- ‘ka. -A
-gɛn -mü =dhɛ mɛ ‘bha -nu -wa -pö =dhɛ ziaan ‘ö
dho- -nu -gɔ ‘bhlaadhɛ -nu ‘gü bha -yö =gblɛɛn
“yi ‘sü -sü -bha. ‘Yö mɛ ‘bha -nu ‘wo- pö =dhɛ “yi
‘ö- -nu -gɔ mü bha -a din -yö -së ‘ö -zian ‘ka
‘pɔnngpö “yi -ta.
Mɛ “pɛpɛ ‘ö ‘wo dhiang zë bha, tɛawɔn
(“Maa -mɛ -nu -wa -pö gaadee) -ya -nu “piϋ.
“Kɛɛ ‘wɔn ‘ö- -nu -zo -yö bhɔ- ‘ka, yö -mü =dhɛ
“yi -nu ‘wo ‘bhlaadhɛ -nu ‘gü bha bhië’’ 'në
(bhöö’’) -nu -wa ‘gbɛ -dhɛ ‘gü. -A -wɔn ‘gü ‘në
-nu -waa mü bhië’’ -yua -ya -nu -kë.
-A -kë “dhϋ -sü bha- ‘gü, ‘wɔn ‘ö- -dhɛ ‘dhö-bha kö -wa kë, yö -mü =dhɛ -waa pö woo ‘dho
‘bhlaadhɛ -nu ‘gü, -wo sɔ ‘ö ‘yaa -dhiisi ‘ö “zu -sü
‘ka -së ‘ka, -a ‘kun wo -kɔ “piϋ. =Ya kë =dhɛ -waa
pö woo “yi -nu ‘ö ‘wo “dhϋ bha- mü kö -wa ziö
‘gü =kö -blɛɛsü =dhɛ -kɔ ‘ö =Mɔyan ‘dhö- kë sië‘ka ‘sëëdhɛ -ta ya- ‘dhö.
.

=Ya kë “dhϋ ‘në -nu ‘wii ‘dho bhië" 'në
(bhöö’’ 'në) =slɔɔ-.

'Wɔn 'ö -gban troo -nu -bha mɛ wɔkɔ -nu 'gü

=Badhong ‘kpii- ‘ö -ziö Ɛsipayö -sɛ waa- “Dhima -sɛ -nu =zinng ‘gü.
3

"Nimlʋʋ 24

“Su do ‘ö -kë “plɛ
(‘zuɛn-) ‘ka bha, ‘yö
“sɛgɔ =plɛ ‘wo bha ‘wo
‘kupö -ziö ‘ka -a
-dhɛkpaɔyi -kaɔng =plɛ
ö ga “suesiö (29) bha
‘ka “kwi -pö ‘kpii- do
‘wo- -dhɛ ‘Viɛnö Otrisië
-sɛ ‘gü bha- ‘gü, ‘yö
-dhöö kpö ‘dhö -ma
‘kwëë- -dhɛ bha- ‘gü
-dedewo.

"Su : "Plɛɛ

=dhɛ -waa -zuö “dhʋ̈ kö
‘wii kë ‘dho =kö wo “tɛɛ
pa-, ‘yö =Ɛsipayö ‘ö ‘biido -da. ‘Wo go wo “tɛɛ
pa- -dhɛ ‘gü, “tʋ̈ ng
“wɛɛ ‘bha ‘yii =slɔɔ
“Dhima -nu -gɔ “wɛɛ
‘bha bho kö -wa bho
tongtongdhö. -Yö kë -to
-a -nu -gaɔ ‘ö to- ‘ka
“dhʋ̈ ‘ö =badhong
“dhiʋ̈ -yö ta.

-Kwɛ 2008

‘Mɛ ‘ö kë ‘bii- bha- -da,
-wa -dhɛ Fɛɛlanngdo
‘Tɔɔ-. -A -kwɛ -yö
-kaɔng =plɛ ö ga -yiisiö
(24). Ɛsipayö bha -a
-bha ‘kupö bha, -a ‘sü
-kɔ =plɛ -naa =në ‘ö
kwɛɛ ya. ‘Wo- -blɛɛsü
sü -a dha “yi -kwɛ ya kë
-kaɔng -yiisiö ö ga
-yiisiö. “Dhima -nu -zë,

=wa gun -waa ‘sü ‘nu
-yiisiö.
=Ya kë “dhʋ̈ kö Ɛsipayö
bha -yö -dɔ ‘Glɛkö -nu
=në -a -nu “piʋ̈ kwɛɛ. -A
-gɛn -mü =dhɛ ‘Glɛkö
-nu ‘wo- sü -a -kwɛ
-yiisiö -naa =në ‘ö kwɛɛ
(2008).

"Yɩɩ -wɔn
Gɔndënë do ‘ö =dua ö -dea =geebë -gɔ
“Kɔdivua ‘në do =në ‘ö dho =klang- kë- Moritani
‘Në bha -wa dhɛ Benoa. “Sɛ bha ‘gü -mɛ -nu dhiang zë -kɔ waa- kwa -bha ‘yaa do.-Dhɛkpaɔyi -blɛɛsü bha,
=dhɛ -wa -da =klang- ‘kɔɔdhö, ‘yö ‘mɛtrë ‘ö -ya mɛ -nu -dhɛ -sü -bha kö ‘mɛ ‘yii nu =klang- “dhiϋ ‘ö- -mɛ
dɔ.
‘Mɛ ‘dhɛ -yaa ‘tɔ pö, ‘yö- -mɛ -yaa pö : =misiee.
‘Yö- zü bho ‘ö- pö : ‘Piɛɛ-, =misiee. ‘Pɔlë, =misiee. Bɛɛtinö, =misiee. ‘Bɛnë oitö, -suaa. Mɛ ‘bhaa “wɩ. ‘Yö
dho mɛ -dhɛ-sü ‘ka “dhiϋ. ‘Zan-, =misiee. ‘Yö dho- ‘ka “dhϋ, “dhϋ, “dhϋ. =Dhɛ ‘ö ö bo, ‘yö ‘Kɔdivua ‘në
bha ‘ö ö -kɔ “dhiϋ =wlüü, ‘ö- pö : > ‘yö -gɔmɛdë ‘dhö- pö -dhɛ -wo ü -dhɛ
=dhɛ ? ‘yö- pö: -wo n -dhɛ Benoa. ‘Yö- pö, kö ‘ma- pö ‘nu. Bhi =në ‘wo ü -dhɛ Bɛnë Oitö bha.
=Bangba ‘Bakadhi

“Gwënng
«’Mɛ ‘ö wɛɛ =loo, -a -mɛ -kɔ “dhɛ ‘yaa =dhɛng -Zlaan -gɔ.» -kɔ do bha- ‘gü, ‘mɛ ‘ö -Pamɛamɛ -wɔn kun
“gbɩɩ-, -Zlaan -yö -dho “ta- -mɛ -dhɛ.

Pë -Wlangda -sü
Kwaa- ‘sëëdhɛ do -yö yö -sü ‘ka "kpɛnng ‘ö -kë =dhɔtrɔɔ ‘sëëdhɛ ‘ka ‘wo- -dhɛ ‘Pë ‘ö Nu Yua ‘ka. -A "dhɔɔ
-bha -Yö "Maadhö Pasitëë Iba Andre "piʋ̈ UEESO. ‘Yö ‘bha ‘dhö Ibɛɛ -gɔ. -A -bha "nimlɔɔ =nɛ: 06107157

‘Wɔn yaa kë -sü =ya sɔ =dɛɛ -dedewo
‘Në dhebë ‘në ya, -a -kwɛ -yö kaɔng do ö ga do, ‘yö dho ö dhuëë- =keng- ‘yö- dhuëë bha ‘ö ‘gu dɔ- -bha.

4

"Nimlʋʋ 24

"su : "Plɛɛ

-Kwɛ 2008	

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ
kë kö ‘ka bɔ. Yii- ‘drɛsü -mü 08 BP 857 Abidjan 08 ‘ka. Tel. 08 18 08 88 / 06 39 04 88
‘Mɛ -nu ‘ö ‘wo ‘sëëdhɛ ‘ö ya- -kë, wo -mü =Sai Zoziasü , "Dhɔɔgbö Zafe, =Kesɩ Mɔyan
Dhifɔngsü, Valangtɛn Vidrinö waa- Edhɛna Pɛdhɛkwalösökaya ‘ö- -nu =gban =plɛ ‘wo go
Dhusi ‘ö -da “Anɛsü ‘ö go ‘Suisü , -a -nu ‘ka.

5

"Nimlʋʋ : 24 "Su : "Plɛɛ -Kwɛ 2008

		"Su -bha 'sëëdhɛ -mü		"Gwɛɛtaawo	

"Nimlʋʋ : 25 "Su : -Gbekɔ -Kwɛ : 2008

		

"Su -bha 'sëëdhɛ -mü		"Gwɛɛtaawo	

'WƆN -TAƆNG -MA 'GÜ 'SËËDHƐ

Dhiang -nu ‘ö ‘kwa dho -kpan -a -nu -bha, -a -nu -gɔ -nu =nɛ :

Kwaa- ‘në do ‘ö =ya kë didhɛtëë ‘kpii- do ‘ka “Kɔdivuaa
-Pamɛamɛ -bha ‘dho ‘ö wo “kwi “sɛ ‘gü =Dhusi (“Sɛnng ‘Petëësibuu)
Dhebë -nu -bha zuadhe ‘ö -gban “trüüng -yua -bha
̈

Kwaa- =danwo pö "sɛ 'gü -wɔn

Kwaa- "yʋʋ -mü
￹

-Më ‘ö ‘kwa- “yʋʋ sü ?
-Ka -dhɛga ! -Kwɛ do ‘ö
‘kwa- ‘gü ya kwa -Zlaan
nuwɛɛ -bho -dedewo.
Kwa kë- -ma yuënggü
=dhɛ kwaa- ‘në do =ya
kë ‘wɔn “pɛpɛ ‘ö -gban
kuranng -wɔn waa“sënng, diama ‘ö -da
‘ka -a “wɛɛ ‘bha -nu
-bha kwaa- “Kɔdivuaa
-sɛ ya- ‘gü bha, kwa -de
ga -a ‘në do =ya kë
didhɛtëë ‘ka -a =gban
“pɛpɛ -gɔ “dhiʋ̈ , ‘ö ‘wo-dhɛ -Dhuaa “Zɔɔmi.

-A ‘dhɛ ‘ö ya ‘zü, ‘wɔn
do bha, -a ‘bha -mü.
“Su do ‘ö -kë -Gbekɔ ‘ka
‘ö “kwi ‘dhö- -dhɛ zue
‘ö
ya,
-a
-bha
-dhɛkpaɔyi -kaɔng do ö
ga do (11) bha- ‘ka,
kwaa- “sɛ -gɔ “dhiʋ̈ -mɛ
‘ö
-kë
Plezidanng
Gbagbo Loranng ‘ka
bha, -yö kë kwaa- ‘në
do ‘ö ‘wo- -dhɛ
kolonɛlö
‘Magbli
Dhifɔnngsü ‘ö -kë =la
-mɛ ‘kpii- ‘ka bha, -waa
-ya -duɛɛ ‘kpii- -dede

‘gü ‘Biya. “Duangdhiʋ̈
“pɛpɛ ‘ö ‘wo “Kɔdivuaa
bha, yö =në ya kë -a -nu
-bha didhɛtëë ‘ö- -nu
=gban “pɛpɛ -gɔta, -a
‘ka. -Yö -yö mɛ -blɛɛsü
‘ö gun Yanmiɛɛ Kona
‘ka bha, =në- ziaandhö.
‘Wɔn bha- -kë “dhʋ̈ -sü
bha ‘gü, Danwo pö -mɛ
-nu ‘gbɛ -dede -wo kë
-dho Plesidanng nuwɛɛ
-dhɛ
‘gü.
Kwaa=dhuutii ‘ö -kë -Tia
‘Zakö ‘ka -yö kë “yi -kpɔ
Gbagbo -bha. ‘Mɛ ‘ö

‘wo kë dho bha, -a -nu
-yö “dhiʋ̈ -mɛ =në gun
Due Omɛɛ Misiɛlë ‘ö
-kë
dhiangdhüsümɛ
(avoka) -nu =gban
-gɔmɛ ‘ka “Kɔdivuaa
-dhɛ ya ‘gü bha -a ‘ka.
‘Wɔn bha -yö kë -dhi
-Gbagbo -dhɛ -dedewo.
=Ya kë “dhʋ̈ kö kwa
-Zlaan nuwɛɛ -bha
-dedewo.
.

L’orthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes qu' en français.
Attention:
1. c, h, j, qu et x n'existent pas en dan.
2. r ne se trouve jamais au début d'un mot.
Voici le reste de l' alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
=wee
sel
ɛ
"pɛ
déchirer
ɛɛ
=wɛɛ
moquerie
Kwaa"Kɔdivuaa
-sɛ 'gü -wɔn
ɛn
-gɛn
pied
ɛɛn
=gblɛɛn
long
ë
pë
chose

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö
u
un
uun

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö
töö
"su
bun
=yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
'gü
intérieur
üü
"güü
amère
ün
=blün
miette
üün
glüün
rouler
ϋ
"gϋ
brûler
ϋϋ
"bhϋϋ
tarir
ʋ
"tʋ
oreille
ʋʋ
"tʋʋ
sauce
-Wo 'dho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"
moyen + haut

"dhü
'kɔ
dë
=zɛ
-dhɔ
"klang'yënngsavon
=gööscorpion
kpuu'

arbre
maison
père
termite
amour
singe
soleil
iroko
souche

"Nimlʋʋ 25

Dhioo

"Su : -Gbekɔ

-Kwɛ : 2008

'Wɔn 'ö -gban =klang- -nu -bha
'ö

-Kwaa “Kɔdivua -sɛ ‘gü -wɔn

‘Wɔn ‘ö -gban “dhɔɔ -dɔ -kpinng “dhiʋ̈ -mɛ -nu -bha
‘Wɔn ‘dhɛ ‘ö ya, -yö
-dho mɛ “pɛpɛ ‘kö ‘wo
-kë “dhɔɔ dɔ -mɛ -nu ‘ka
-kpinng “dhiʋ̈ -dhɛ -nu,
ziaan -gbeng =taa -dhɛ
(karöfuu) -nu ‘gü bha,
=në-nu
“piʋ̈
‘gbaandhö.
“Su ‘ö -kë -gbekɔ ‘ka ya,
-a -bha -dhɛkpaɔyi
“saɔplɛ bha, ‘yö =zang
-nu ‘dhö, =polisü -nu
‘dhö, ‘wo- pö =dhɛ mɛ
‘bha ‘ya ‘dho- pö ‘ö
“dhɔɔdɔ =taa yö -bha

-kpinng “dhiʋ̈ -dhɛ -zë
-a “wɛɛ ‘bha ‘gü ‘zü
tongtongdhö. =Ya kë
‘Biya, “dhɔɔ -dɔ -kɔ
“dhiʋ̈ -mɛ -nu ‘wo dɔ
-nu wo -kpinng “dhiʋ̈ ‘ö
‘wo- -nu -dhɛ “kwi -wo
‘gü ‘banabana (‘bana
‘bana) waa- ‘mɛ ‘dhɛ
-nu ‘ö ‘wo -ya -tabɛdhi
-nu -bha bha, ‘mɛ “ʋʋ
‘mɛ ‘ö ‘wo- kun =taa
yö- -bha kö “dhɔɔ
=kwɛɛ- -ya -gɔ, -wo
-dho -a ‘kun -a -mɛ -gɔ

‘ö- -mɛ ‘dhö -ya mü ‘ö
“dhamadhi -slaa. -A zü
-yö -dho bho ‘wëë“gblü
këng
do
(500.000) -ta ‘ö dho ‘ö
yö‘ka
“miliɔnng
“saɔdo -bha. ‘Pë ‘ö- -mɛ
yöö- ‘go =zang =plöö,
‘yö bha. =Ya ‘gö mü, -a
-mɛ -yö -dho -kaso kë.
“Dhɔɔ =kwɛɛ- -nu ‘ö
‘wo dho- -nu ‘kun- “dhʋ̈
bha, =taama, -wo -dho
-a -nu nu- -wëë -mɛ -nu
=në -nu -dhɛ “wɛɛwɛ.

=Ya kë “dhʋ̈ kö -kwaa
‘gü ma -së ‘ka. ‘Mɛɛ “ʋʋ
‘mɛ ‘ü ‘wɔn bha- ma ü
-yɛɛbhaa, “iin mɛ ‘bha
-ta, ‘ö ‘ü -kë -zë wo
“dhɔɔ dɔ -mɛ -nu bha,
-a mɛ do ‘ka, ü -de ‘to
=bhlëë ‘gü kö =zang -nu
‘wa ‘dho ü -wëëdhɛ
bho- “wɛɛwɛ.

"Kpʋngtaadhɛ -wɔn -bha
‘Wɔn ‘ö -Pamɛamɛ “yan -yö dɔ- ‘gü “kwii “puu “sɛ ‘gü

‘Sɛnngtë
‘Petëësibuu

“Sɛgɔ -nu ‘ö ‘gü
“gbɩɩdhɛ ‘ö- -nu gɔ
=dɛɛ “kpʋngtaadhɛ -to
“dhʋ̈ -sü ‘gü bha, -a do
-mü =Dhusi “sɛ ‘ka. -A
-bha ‘Pö- ‘kpii- -mü
Mɔsku ‘ka. =Ya ‘go mü
‘yö
“Sɛnng
‘Petëësibuu ‘ö dɔ mü.
-A ‘Petëësibuu yaan-bha -dede bha ‘yö
“kwi gɔn ‘ö -kë
Valanngtɛn
Vidrinö
‘ka, waa- ö bha dhebë
‘ö
-kë
Elɛna

Pɛlɛkwalösökaya.‘ka,
‘ö ‘wo -kë =klang“gblʋ̈ gblʋ̈ -nu ‘wo
Nivɛɛsite mü,-a -nu
-gɔmɛ -nu ‘bha ‘ka,
“kɛɛ ‘ö ‘wo -kë kwazuudhalö, naɔ -ma ‘gü
‘sëëdhɛ,
-Pamɛamɛ
“taɔngdë -nu ‘ka “sɛ
bha- ‘gü bha, ‘wo -ya
-sü ‘ka -dhɛ bha- ‘gü.
Wo =në ‘ö “su ‘ö -kë
-gbekɔ ‘ka ‘ö “Kwi -ya
-dhɛ zue bha, ‘wo
-Pamɛamɛ -bɛnzëmɛ
2

‘kpii- ‘ö -kë =Kesɩ
Dhifɔnngsü ‘ka bha, -a
-dhɛ ‘ka wo -gɔ “sɛ
bha- ‘gü mü kö ‘sëëdhɛ
‘kpii‘ö
-kë
disiɔngdhɛɛ, -wo kpö
kpö -nu -ta “pʋ
‘sëëdhɛ ‘ka, ‘ö -a -yö
“kpɛnng -wɔn ‘dhö
‘dhö
-yrü
(desanngblëë)
-bha
=dhɛkpaɔyi
-kaɔng
=plɛ ö ga “saɔplɛ (27)
‘ka -kwɛ (2008) ya- ‘gü,
“Maadhö bha, kö ‘wo-

-yë -totaamasü “dhiʋ̈
ta- ‘ka. =Kesɩ -yö kë
-dho ‘ö yë bha ‘wo“dhiʋ̈ ta ‘pö =dhɛ -kɔ
bha- ‘dhö.
Kwaa- ‘në =Kesɩ bha,
“kwi -nu bha -wo kë-dhɛng -bun ö bun -kɔ ta -dedewo... -Dhɛ
-sɛngbë -nu ‘kö ‘wo mɛ
“yan -bha kun “Sɛnng
‘Petëësibuu -pö bha‘gü, -wo kë -niëë -a
‘kpiidhɛ ‘gü.

"Nimlʋʋ 25

Valanngtɛn bha, ‘wɔn
‘ö -gban danwo -bha,
-a -wɔn “dhia -dede -ya
‘gü. -Yö kë- -zɔn “dhʋ̈ a -dhɛng ‘bun -kɔ ‘gü, a -zɔn “dhʋ̈ ‘ö “tɛɛbë nu
- dhɛ =dhɛ ö zuë” =nii
-yö -da -sü ‘ka ö bha
-kë kwa “piʋ̈ -sü bha‘gü.=Dhusi -mɛ -nu

"su : -Gbekɔ

‘dhɛ ‘ö -kë =dhɛ -wo
=Kesɩ ‘nu -blɛɛsü =dhɛ
: Valanngtɛn -bha
dhebë Elɛna ‘dhö,
“Anaa ‘ö yöö =de ‘pö
‘ö disiɔngnɛɛ Blwo kë
sië waa- “Dhɔɔ gbö
Zafe ‘dhö bha, -a ‘dhö,
Nadinë ‘ö Klaa” -wo
draan- sië (yö =në kë
nu dɔ- =Kesɩ -gɔ -ziaan

-Kwɛ : 2008	

‘viɔnngso Mɔsku) -a
‘dhö, Valanngtɛn ‘dhu
‘wo- -dhɛ Sogolɔnng
waa=Madhi
‘ö
zuudhalö ‘kpii- ‘ö ‘wo-dhɛ mü Metro, -a
dëmɛ ‘dhu ‘ka, -a ‘dhö,
-wo kë wo -ya =kesɩ
-dhɛng -bha -së, ‘ö
dho- ‘ka “dhʋ̈ ‘ö -da
‘ka Elɛna ‘dhu ‘wo- -

dhɛ Vaavaara ‘ö waa=Kesɩ -nu ‘wo gun ‘kɔ
do ‘gü, -a ‘dhö, -a -bha.
Valanngtɛn -yö kwa
faan -dɔ -dedewo kö
‘kwa kwa -dewo ‘kun
“gbɩɩ-. Kwa ‘gü ‘ya ‘dho
ga-.
.

doseng ‘ka =plɛ. Dɔ ‘ö
‘kwa wo =dɛɛ ya, ‘Biya
“pɛɛn -ta, yö =në mɛ
‘gbɛ ‘dhö- ta -sü ‘ka. -A
‘pö- -mɛ -nu oo-, -a ‘mɛ
-nu ‘wo “kwi =plöö oo-,
-wa ta -sü ‘gü -ziisü.

“dhɔɔ -nu dɔ. ‘Kwa ‘kekë -kwaa -mlü -nu ‘kun
-së. ‘Kwa- ‘dho pë -nu
-kpa ‘ö- -kpɛa -nu -wo
to ‘ö ‘kwa- -nu =wɛnng.
Pë see- “tʋ̈ ng ‘yaa mü
‘ö ‘kwa dɔ- ‘ka ya.

=Ya ‘go yö -zë ‘gü, ka
-mɔɔ- -bha ‘pö ‘ö ‘ka
-mlü -bhlaa “gblʋ̈ gblʋ̈
-nu kpɔ ‘ö ‘ka- -mlü

Kö ‘kwa- ‘gü ma kö
‘kwa =gwëë bha ‘aa -yö
kë
-oo?

Mɛ =slɔɔ -pë -nu -wɔn
‘Wɔn ‘ö -gban ‘zü -dhöö ta -wɔn -bha
N dheebhang, n dë -nu,
-a ‘dhɛ ‘ö ya -Pamɛamɛ
-yaa -blɛɛsü pö, ‘yö ‘go
sië ‘mü ‘yö- ‘bha pö sië
ya.
“Tʋ̈ ng ‘ö ‘kwa dɔ- ‘gü ya
mɛ ‘yaa mɛ “tʋ̈ ng kë ta
-pë doseng ta -sü ‘gü.
Yö =në ‘kwa- -kë, “iin ‘ö
kwa dë -nu ‘wo- -kë ‘yö
“kaflɩɩ waa- =kakao -nu
bha -ö -waa wo ya,

-tosɛa =ya kë kwa -bha
“gbɩɩ- -dedewo kwaa“pɛɛn -nu -ta bha. -A
-wɔn ‘gü, ‘mɛ ‘kö pë ta
-dhɛ -zë, -a ‘bha ‘dhö ü
-gɔ, kö -bhö ü ‘gü dɔ
“gbɩɩ- kö ‘ü -dhöö -dhü
ta. =Trɔɔn ‘ö- ‘gü, -a
dhiang
‘yaa
zë
-dedewo. -A -gɛn -mü
=dhɛ kö -yö yö- -bha, ü“yi
-bho
“dhɔɔgɔ

'Wɔn 'ö -gban -potaasü -wɔn -bha.

Zuadhe ‘ö -gban “trüüng -yua -bha
“Trüüng -yua
bha, “yua yaa -dede
-mü. -A -wɔn ‘gü,
zuadhe
bha
-a
-blɛɛsü -yö kë -kë
“su ‘ö -kë -gblɔdhe
(‘mɛ-) ‘ka bha- ‘gü.
-Pamɛamɛ
-yaa
-blɛɛsü -dhiang zë.
‘Wɔn -yö -gban
“kʋbhɩ
-kaɔng
“sɔɔdhu ‘ö ga -yiisiö
(54) -bha. “Kɛɛ ‘yö
-gban dhebë -nu
doseng =në- -nu
-bha. -A -nu -kwɛ zü

-yö -bho -kaɔng do ö
“sɔɔdhu (15) -ta ‘ö yö‘ka -kaɔng -yiisiö ‘ö ga
“suɩsiö (49) -bha.
Zuadhe bha -a “dhiʋ̈
-yö -dho ‘to- Zanngvie
‘ö nu- -naa ya, -a ga
-yi -bha. Kö dhebë
“ʋʋ dhebë ‘kö ‘bha
‘wɔn ‘kö bha- ma,
‘dho kö -wo ü zua.
-Wa -kë “wɛɛwɛ.
‘Bhaa ‘wëëga do nu.
Dhebë -nu ‘ö -waa
-nu zua ‘nu, =wa
=mɔɔ
“miliɔnng

-yaaga waa- ö ‘gbu -ta.
Mɛ ‘bha -nu -wa -pö
=dhɛ =ya kë “dhʋ̈ kö
‘waa woo ‘në ‘kpɔ ‘zü,
kö mɛ “wɛɛ ‘bha -nu
-wa pö sië ‘zü =dhɛ =ya
kë “dhʋ̈ kö woo ‘në ‘kpɔ
-sü yöö ziö -naa ‘gü. “Iin
kö ‘gü ‘ö- -nu -bha bha
yöö ‘gö- -nu -bha. “Iin
‘zü kö ‘gu ‘ö- -nu -bha
bha, yöö ‘dho =taama.
=Sua -mü dhiang “pɛpɛ
bha- =gban ‘ka. -Wa -kë
“dhʋ̈ kö -wo ka -din
yën, “kɛɛ ‘ka ‘dho ka “tʋ

3

‘to- -nu -wo -bha. -Kɔlookota
‘kpii- do ‘bha -yö “kpʋngtaa
‘wo- -dhɛ INISƐFË (UNICef)
-a ‘gü mi do ‘ö dɔktëë ‘ka -ya
-pö kwa -dhɛ “dhʋ̈ .
“Sɛgɔ “gblʋ̈gblʋ̈ -kaɔng
=plɛ ö ga “sɛaplɛ (27) =në ‘ö
‘wo “kpʋngtaa ‘ö “trüüng
-yua bha ‘ö dhebë -nu -bha
-a -nu ‘gü. Kwaa- “Kɔdivuaa
-sɛ -ya -nu kpö ‘gü.
“Yua ‘ö bha ‘në -nu -wa
-sü wo dhe -nu -bha. =Ya kë
“dhʋ̈ kö dhebë -nu -ka ‘dho
ka zua- =dhɔtrɔɔ =plöö -dhɛ
‘ö ka “sɔɔ -a ‘gü.

"Nimlʋʋ 25

.

"Su : -Gbekɔ

-Kwɛ : 2008

'Wɔn 'ö -gban troo -nu -bha mɛ wɔkɔ -nu 'gü

-Pamɛamɛ -bha ‘dho ‘ö- wo zuudhalö ‘kpii- do ‘wo- -dhɛ Metro -a =tuuabho
Metro bha, Valanngtɛn
Vydrine -ya gun yaa-dhiang zë =Kesɩ -dhɛ
‘nu “Kɔdivuu. “Kɛɛ ‘wɔn
‘ö mɛ ‘dhö ma, ‘waa
‘wɔn ‘ö mɛ ‘dhö -kpan
-a -bha, ‘waa do. -A wɔn ‘gü =Kesɩ -yö kë dho Metro mü “dhʋ̈ kö
‘ö ‘wɔn ‘suaan- bho, ‘ö
dhɛa” ‘kpɔ -nu kë
Metro
dëmɛ
waa
zuudhalisi -nu ‘wo mü
-a -nu -gɔ.

=Dhɛ ‘ö -kë =dhɛ =Kesɩ
yöö do ‘yaa =mɔɔ- -bha
kö ‘ö ‘dho, -a -nu -wo ‘ö
“sɛ bha- ‘gü, -a ma ‘ö
yaa- wo, ‘ö ‘go ‘mü ‘ö
woo =de ‘pö ‘waa “kwi
-wo ma bha, -a -wɔn ‘gü
‘yö, Metro dëmɛ ‘kpii‘ö mü, -a ‘dhu ‘wo- -dhɛ
=Madhi, ‘ö =klang‘kpii- “dhiʋ̈ Nivɛɛsite
mü, “kɛɛ ‘ö yö -zë ‘ö
“kwi -wo ma bha, ‘ö we -a -bha kö ‘ö ‘dho
=Kesɩ dɔ-.

Zuudhalisi -nu ‘wo mü
waa- =Kesɩ -nu -bha
-kpan ‘kwëë- -sü -yö
-gun ‘wɔn “dhia -sü
-dede ‘ka. -A “dhia -yö
kë -ma -a -nu ‘gü, -a ma
‘wo- wo =dhɛ =Kesɩ -yö
zuudha do kë -sü -bha
“Kɔdivuaa, -a -wɔn ‘gü.Ziaawo “siasia bha, -wo
kë =Kesɩ vite kö -yö nu a -nu -gɔ mü -dhɛkpaɔyi
do bha- ‘ka yɛɛn” “piʋ̈ ,
kö ‘wo “gbɛɛta -zë. “Kɛɛ
=Kesɩ waa- =Madhi -nu

-bha “tʋ̈ ng -wɔn ‘ko sɔn, -wo kë- -ya =taama
-gɔ.
‘Wɔn -nu ‘ö =Kesɩ “yan
ö dɔ- ‘gü mü, dhɛa ‘kpɔ
‘bha -nu ‘ö ‘wo kpɔ wo
‘ko -nu -gɔ, kwa -dho
-kpan -a -nu -bha
-Pamɛamɛ “nimlɔɔ “dhɛ
‘ö =taama ‘gü.

"Yɩɩ -wɔn
-A -bha -yö -së “kɛɛ ‘yaa- ‘wɔn dɔ- ‘ka
Gɔndënë bha, -wa -dhɛ “flɛɛdhɛya. ‘Mɛ bha ‘pë ‘ö gun- -gɔ =dhɛ sɔ ‘dhö, ‘yö gun- -bha -blɛɛ doseng ‘ka.
“Bhɛɛ ‘yaa ‘dhö, =pang ‘yaa ‘dhö, =sabha ‘bhaa ‘dhö. ‘Mɛ bha =ya kë, =ya kë, ‘yö =ya -Zlaan ‘tɔ -siö -yaa
pö : «“Eke -Zlaan ‘Atanna ! -më ‘ö ‘a- -kë ü ‘ka =tɔn. -Wëë ‘ö ‘a- ‘gü ya, ‘bhaa- yö -ee ? N ga -sü -ziaan
fiëë- -yö -dhö -tosɛa suu ya- -bha...»
-Dhɛkpaɔyi do ‘ka, ‘yö gun ‘dho sië -dhɛ ‘bha ‘gü, ‘yö -kpan “manggloo -dhü do -bha -kpinng “dhiʋ̈ kö- mɛ
-nu =wa pëkë (tan), ‘yö- “dhia -yö ma- ‘gü -dedewo, ‘yö ö bha -blɛɛ bha bho ‘mü ‘ö -ziö pë ‘gü manggloo
-dhü bha- =wlöö, ‘yö -da ö =geebɔɔ -dhü (‘kpee-) -dede ‘ka “manggloo ‘gü, ‘yö -ya ö -de “dhia bho -sü
-bha “manggloo -bhösü ‘ka -wëëwëësü =dhɛ mɛ -yö -më -kë.
“Kɛɛ -kaaga, ‘ö dho -dhɛ -ga kö mɛ do ‘bha bha, =ya nu “manggloo -dhü bha- =wlöö kö -ya pö sië :
«Yaa’, n pia” -ya dhi. -Zlaan ü -dhö -dedewo. ‘Bha n kë -blɛɛ =slɔɔ -mɛ ‘ka =dɛɛ ! ‘A ü ‘tɔ -yö bhɔ =dhɛɛ
‘Atanna !» “Siasiabha kö ‘mɛ bha =ya lɔɔ =ya -blɛɛ “vlʋʋ dɔ ‘mɛ ‘ö -wɩ bha- =kwɛɛ-. Kö -yaa pö :«Ma -blɛɛ
-mü. Ü pia” “wɛɛ ‘bha ‘yii dhi.» ‘Yö ‘mɛ ‘dhɛ bha ‘ö- pö : «-ƐƐ ! Bhi -zë ü -bha -yö -së -dhe, -blɛɛ -yö ü -gɔ
‘yö ‘ü- bho ‘mü. Ma -zë -a “wɛɛ ‘bha ‘yaa n -gɔ.» ‘Mɛ ‘ö -blɛɛ ‘dhö gun- -gɔ bha, =dhɛ ‘ö to ö do ‘ka ‘yöpö : «’Ya ! =A ‘wɔn ya n -bha -ziaan fiëë -yö -dhö -wa !»
-Tosɛa bha -yö “dhʋ̈ . Bhi ‘ö ‘ü pö -naa -Zlaan -zo =ya bhɔ ü ‘ka bha, ü -bha -yö -së ‘ö -ziö ‘ka mɛ ‘bha -nu
-bha -ta. ‘Bha ‘dho ü “kaa bho-. “Kaa bho -mɛ -dhɔ ‘yaa -Zlaan kë.
=Kesɩ Dhifɔnngsü

“Gwënng

«"Siϋ kpuu’ -mɛ =në ‘ö wü "mëng -mɛ -zo -gban.» -Pamɛamɛ -yaa pö “dhʋ̈ kö -ya -pö =dhɛ ‘kwa
kwa ‘ko -nu faan, ‘kwa kwa ‘ko -nu -ta ‘kun -tosɛa ‘gü.
4

"Nimlʋʋ 25

"su : -Gbekɔ

-Kwɛ : 2008	

Pë -Wlangda -sü
‘Fɛtö, ‘fɛtö, ‘fɛtö : N dhe -nu, n -dë -nu, n dheebhang “pɛpɛ ‘ö ‘ka -kë danwo pö -mɛ -nu ‘ka, Pamɛamɛ -ya -pö kwa -dhɛ =dhɛ kwaa- ‘fɛtö “iin troo ‘kpii- -yö -dhö “su ‘ö -kë -yrü, ‘ö mɛ ‘bha -nu ‘wo-dhɛ ‘zü -buu -saa “kɛɛ ‘ö “kwi -zë ‘ö- -dhɛ desanngblë bha, -a -bha -dhɛkpaɔyi -kaɔng =plɛ ö ga “saɔdo
(26) waa- ö ga “saɔplɛ (27) bha, -a ‘ka “Maadhö -kwɛ do ‘ö yö -a ‘gü. ‘Fɛtö bha -yö -gban kwa -dewo
‘sëëdhɛ ‘gbɛ -dede ‘ö woo zun “kpɛnng -a -nu -wɔn -bha. =Ya kë “dhʋ,̈ kö -ka ka baa- -dedewo. Kwaa-dhɛng -nu ‘gbɛ -wo -dho ‘go- “sɛ “wɛɛ ‘gbɛ -nu ‘ gü ‘ö ‘wo nu.

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ. Yii- ‘drɛsü
-mü 08 BP 857 Abidjan 08 ‘ka. Tel. 08 18 08 88 / 06 39 04 88
‘Mɛ -nu ‘ö ‘wo ‘sëëdhɛ ‘ö ya- -kë, wo -mü =Sai Zoziasü , "Dhɔɔgbö Zafe, =Kesɩ Mɔyan Dhifɔnngsü, Valanngtɛn Vidrinö
waa- Elɛna Pɛlɛkwalösökaya ‘ö- -nu =gban =plɛ ‘wo go Dhusi ‘ö -da “Anɛsü ‘ö go ‘Suisü , -a -nu ‘ka.

5

"Nimlʋʋ : 25 "Su : -Gbekɔ -Kwɛ : 2008

		

"Su -bha 'sëëdhɛ -mü		"Gwɛɛtaawo	

"Nimlʋʋ : 26 "su : "plɛɛ -kwɛ 2009 	"su -bha ‘sëëdhɛ -mü															

"Gwɛɛtaawo
"Gwɛɛtaawo	
WƆN -TAƆNG -MA 'GÜ 'SËËDHƐ
’Sëëdhɛ ya -yë -kë -mëwɔn ’gü ?

Dhiang -wo -tiaandhe

Kwaa 'sëëdhɛ ya 'wɔn 'në "vlaanvlaan -nu -wo kë- "dhiʋ̈ 'gbaannu "kɛɛ -a -wɔn "dhiʋ̈ =ya wlüü". =Dhɛ "dhʋ̈ -kwa kwa -de
nu -a -wɔn -dhɛ -dedewo. Kö ‘ka- ma -së ‘ka bha ‘aa -yö kë ?

Kwaa- =danwo pö "sɛ 'gü -wɔn
'Sangtaa, 'Sangtaa zanngvie -dhɛkpaɔyi -yaaga -naa (3) 2009

'Wɔn 'ö 'kwa- "yʋʋ sü bha yö -mü =dhɛ -kwɛ 'ö -ziö ya,

Zonasü, Gangbhaa Ibɛɛ, 'Vasiafa =Diɔmanngde waa- mɛ

-yö kë -kë 'Sanngtaa. 'Sëëdhɛ 'ö "kwi 'dhö ö bha pë -dhɛ

=Ya 'go yö -zë 'gü -kwa "Kwi gɔn 'ö -kë Tomaa

-a -bha "su -blɛɛsü 'ö -kë zanngvie 'ka bha, 'wɔn -së 'kpii- -dede

'wɛɛ 'bha -nu.

disiɔnngnɛɛ, "kɛɛ 'ö =Yakuba -nu -zë 'kwa- -dhɛ -wo kpö
"gblʋ̈gblʋ̈ "iin 'zü "gbɩɩ- "gbɩɩ- -nu -ta "pʋ 'sëëdhɛ, =në 'kwa

Beaatö 'ka 'ö go 'Suisi -sɛ ‘gü, -a nuwɛɛ bho, -yö kë kwa

(2009) -bha "su -blɛɛsü bha -a -dhɛkpaɔyi -yaaga (3) 'ka.

"saaga (18) -wo kë -nu. =Dhuutii -nu -wo kë -go

kwa -bha -blɛɛsü =slɔɔ. -Yö kë -kë "dhʋ̈ -kwɛ 'ö -ziö ya
-A -tiaandhe -dhɛ 'ö- -bha 'zü, yö -mü =dhɛ 'sëëdhɛ bha,
kwa =në 'ö 'kwa kë -a -mɛ -yaaga -naa 'ka "Kɔdivua -sɛ ya-

-ta -dede -kun -a kë -sü "gblʋʋ "piʋ̈, -yö kë -nu -ziaanwo
troo bha- -ta. 'Fɛtö

bha- -ta, "tan -gɔ -kaɔngdo ö ga

"gwɛɛtaa "sɛ =gban 'gü 'wo nu. 'ö 'wo go Klaa" dhö. Mɛ

'gü. "Bawlɛɛ -nu =në 'wo mɛ -blɛɛsü 'ka, 'yö =Betee -nu 'wo

tii "kwi "gblʋ̈gblʋ̈ -nu -wo kë -go nivɛɛsite =dhɛ Kalilu
Tera, Abi Sanggare –a -nu 'dhö. -Zlaan 'gü -mɛ -nu

-dede -mü kwa -gɔ. 'Sëëdhɛ bha 'mɛ 'ö- kë -sü -gɔ 'ö kë -gban

'gü, "Maa "sɛ 'gü, Gbiaangwinng, 'Siiplöö "Bhlaaplöö

dɔ mü, 'yö Danwopömɛ -nu 'kwa dɔ mü. Kö 'wɔn -së 'kpii-

-a -nu -bha, -a mɛ -blɛɛsü -mü "kwi 'kpii- do 'ö go =Dhuusi
"sɛ 'gü 'wo- -dhɛ Vidrinë Valanngtɛn -a 'ka. -Yö kë -nu 'fɛtö

bha- -ta waa- "kwi dhebë -yaaga 'ö 'wo go pö =Dhuusi -a -nu
'dhö.

'Yö kwaa- 'në 'ö -kë =Kesɩ Dhifɔnngsü 'ö- -mɛ do 'ka. =Ya
'go mü 'mɛ 'gbɛ -wo kë wo -kɔ -da 'wɔn bha- 'gü =dhɛ "Vasa

"gblʋ̈gblʋ̈ -nu 'wo go "sanggwinng "sɛ 'gü, "lʋgwaa "sɛ

-wo kë -nu. Mɛ "wɛɛ 'gbɛ 'bha -nu -wo kë -nu.
'Sɛɛdhɛ -nu 'wo -kë "gwënng 'sɛɛdhɛ 'ka, "yɩɩ -to 'gü
-wɔn -bha -nu waa- 'bha -nu -wo -gun mü.

'Wɔnsë Magödhitö Boli waa- -Masë Ɛvö 'Flikö -wo kë wo
-kɔ -da ‘sëëdhɛ ‘ö yö “kpɛnng bha, -a -wɔn 'gü.
Kö -kwaa -nu nuwɛɛ bho.

L’orthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes qu' en français.
Attention:
1. c, h, j, qu et x n'existent pas en dan.
2. r ne se trouve jamais au début d'un mot.
Voici le reste de l' alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
=wee
sel

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire

ü
'gü
intérieur
üü
"güü
amère
ün
=blün
miette
üün
glüün
rouler
ϋ
"gϋ
brûler
ϋϋ
"bhϋϋ
tarir
ʋ
"tʋ
oreille
ʋʋ
"tʋʋ
sauce
-Wo 'dho -kɔ ( Les tons )
très haut
"dhü
haut
'kɔ
moyen
dë
bas
=zɛ
très bas
-dhɔ
très haut + très bas
"klanghaut + très bas
'yënngmoyen + très bas saasavon

arbre
maison
père
termite
amour
singe
soleil

"Nimlʋʋ 26 "plɛɛ

-Kwɛ 2009	

Kwaa- "Kɔdivuaa -sɛ 'gü -wɔn

‘Wɔn ‘ö -gban ‘në dhebë ‘sɛɛnnë -nu -bha -dho gɔɔn “piʋ̈ -sü -bha

-K ɔ -loo ‘ko -ta ‘bha
bha -wa -dh ɛ ‘NIDë. ‘ö
-ya ‘Flanngsü -a yi -ya
=gwëë (1937). ‘ö -ya
-kwaa "sɛ ya- ‘gü, -a -kwɛ
=ya kë ‘gbɛ (1996). -A
-bha yë -mü ‘në dhebë
‘në -nu ‘wo "nʋʋ- zë -naa
bha, -a -nu -kɔ -bho ‘wɔn
yaa bha, -a -bha -sü -bha,
‘yö -yaa -nu -ya yë ‘ö ‘wo
dho- kë kö –wo wo -de
=slɔɔ, -a -nu -bha =dhɛ sɔ
-wɔ -sü waa- "wɛɛ -së
‘bha -nu ‘dhö. NIDë bha,
‘wɔn ‘suaan ‘ö- bho, -ya

Kpʋngtaadhɛ -wɔn

-pö kwaa- ‘në dhebë ‘në
-nu -wo -to ‘sɛɛnnë ‘wo
gɔɔn- -wɔn dɔ. -A -kw ɛ
"saaga -naa =n ɛ (2001)
‘në dhebë ‘në -nu -kwɛ
-yö -mɔɔ -kaɔngdo ö ga
"saɔdo (15) -bha ‘yö ‘wo
gɔɔn -w ɔn d ɔ. -A kwɛ
‘dhɛ ‘ö yö- "piʋ 2002, -a
-nu -kwɛ -yö -to -kaɔng do
ö ga -yiisiö waa- -kaɔng
do ö ga "sɔɔdhu (14 waa15) -bha ‘yö ‘wo gɔɔn- d ɔ.
-Kwɛ ‘dhɛ ‘ö -ziö ya
(2008), ‘yö NIDë -yö ‘wɔn
=slɔɔ ‘gü =dh ɛ ‘mɛ -ziaan

‘ö -nu -kwɛ ‘dhö -kaɔng
do (10) -wa -ya ‘nu gɔɔn- wɔn d ɔ -sü -bha ‘Biya,
Yopug ɔn -dhɛ, -Gɛnm ɛ,
‘Pɔɔbue -dhɛ -nu ‘gü.
‘Kwa =y ɔɔn sië "dhiʋ̈
bhoo, ‘yö ‘në -nu bha -a nu -kwɛ bha -yö =lɔɔ. -A
‘në dhebë -nu ‘wo =klang"dhiʋ̈ , -a =klang- ‘sɛɛnnë
-nu, -a ‘mɛ -nu ‘wo
kolɛzië, ‘mɛ -nu ‘wo
Nivɛɛsite -a -nu =gban -k ɔ
-yö ‘wɔn bha- ‘gü. -A ‘dhɛ
‘ö ‘wëësü, yö -mü =dhɛ
‘në ‘bha -nu ‘wo bha, -a -

nu ‘kpɔ -mɛ -nu =në ‘wo- nu zü =y ɔɔn ‘wɔn yaa suu
bha- -bha -a pö -sü ‘ka- nu -dhɛ =dhɛ : ‹‹‘Bha
=mɔɔ, ü -de -dh ɛ mɔɔ- pë
‘bha ‘yaa yi -g ɔ =dhɛ
‘wëë- ‘dhö kö yaa ü dhe
‘yi nu ü -dh ɛ.›› ‘Në ‘kpɔ mɛ, -kwa kwa –de ‘kun.
‘Kwa ‘dho -gleng suu bha-da ‘në -nu -bha.

Mɛ 'kɔn -wɔn -dede
Kwaa "su 'ö -kë "plɛɛ
'ka 'ö "kwi -zë 'ö- -dhɛ
zuɛɛn
bha,
-bha
-dhɛkpaɔyi -kaɔyaaga
(30) -naa -dede bha
'yö gɔ -maa ('viɔng do
'ö
gun
'go
sië
-Flanngsü "sɛ 'gü
'vɔng- 'so -dhɛ 'ö
'Flanngsü 'wo- -dhɛ
'Siadhö Dö 'Gɔlö 'ö
gun 'dho sië mɛtii
"sɛgɔ 'ö -kë Komɔɔ
-dhɛ 'ka, "mɔɔ- -zë -nu
-bha "sɛ 'ka 'ö -pö
=wee -yi =bhaa kö =ya
2

bo =loo -dhɛ -ziaan -bha mü.
=Dhɛ 'ö go 'Flanngsü, 'yö ö
"tɛɛpa "sɛ 'bha 'wo- Yemɛnë dhɛ -kë -a -bha 'pö- 'kpii- 'wo- dhɛ Sanaa -a 'gü. Yemɛnë -dhɛ
bha -yö -ya -sü 'ka Etiopi -dhɛ
waa- Adhabi Sauditë -nu
=zinng 'gü. -Dhɛ bha- 'gü, mɛ
'bha -nu -wo kë -lɔɔ 'yö gun
'dho- -naa ö bha "ta 'ka "dhiʋ̈ .
Komɔɔ -dhɛ bha -yö -ya -sü 'ka
Tangzani -dhɛ 'dhö, Somali dhɛ 'dhö Madagasikaa -dhɛ -nu
=zinng 'gü. "sɛ kpö -yiisiö -mü
'yö 'wo -ya -sü 'ka "yi =zinng
'gü mü. Mɛ këngdo ö -kɔ

"sɔɔdhu waa- mɛ
-yaaga (153) =në
'wo gun- 'gü. 'Në
dhebë
'në
dosengseng =në 'ö
kë dha. -Wa -dhɛ
Baya Bakadhi. -A
-kwɛ -yö -kaɔng do
ö ga =plɛ (12). -A
dhe -zë -a -gɔ -yö kë
-to 'gü. -A dë -zë
'yaa
gun-nu
=keng-. 'Mɛ -nu 'ö
'wo
ga
bha,
-Flanngsü -mɛ -nu
-wo -gun -kaɔng

"saɔdo ö ga "saɔdo (66)
'yö Komɔɔ -mɛ -nu 'wo
gun mɛ -kaɔng -yiisiö ö ga
"sɔɔdhu (45).
"Kɛɛ tɛanwɔn -ya -pö -ka
n pö, 'viɔng- bha =ya gun
=ya kë =zii. -Kwɛ -kaɔng
do ö "suesiö =në 'ö -yaa
kë. Mɛ 'bha -nu -sü -a
'klɔɔ- -mü =dhɛ -a sɔng
'yaa "gbɩɩ.
-Pamɛamɛ -ya -pö 'kwakë -së. -A 'gbɛ -dhɛ 'gü gɔ
-nu, 'viɔng- -nu 'ö -nu
sɔng 'yaa "gbɩɩ- bha 'yö

"Nimlʋʋ 26 "plɛɛ

-Kwɛ 2009	

kwa zuë" 'dhö dɔ- - "ta 'kpɔ.
bha -foodhö kö kwaa

Mɛ =slɔɔ -pë -nu -wɔn
N dheebhang, n dë -nu,
-a ‘dhɛ ‘ö ya -Pamɛamɛ
-yaa -blɛɛsü pö, -yaa
=plɛ -naa pö, ‘yö ‘go sië
‘mü ‘yö- -yaaga -naa
‘bha pö sië ‘zü ya.
“Tʋ̈ ng ‘ö ‘kwa dɔ- ‘gü ya
mɛ ‘yaa mɛ “tʋ̈ ng kë ta
-pë doseng ta -sü
‘gü.=saaga ‘gbɛ =ya kë
=saa -bha ‘yö -kë -së.
‘Yö- ‘bha ‘yii yö wü
-bha, =ya ‘dho “wɛɛwɛ,
‘yö ‘ü- ‘bha sü. ‘Bha ü
“tʋ̈ ng ‘to pë do ‘gü =ya
see- kö ‘bha ‘to.

-Dhöö -bhlaa -wɔn bha ‘wɔn -së -mü
Yö =në ‘kwa- -kë, =plɛ. Dɔ ‘ö ‘kwa wo
“iin ‘ö kwa dë -nu ‘wo- =dɛɛ ya, ‘Biya “pɛɛn -ta,
-kë ‘yö “kaflɩɩ waa- yö =në mɛ ‘gbɛ ‘dhö- ta
=kakao -nu bha -pö ‘ö -sü ‘ka. -A ‘pö- -mɛ -nu
-waa wo ya, -tosɛa =ya oo-, -a ‘mɛ -nu ‘wo “kwi
kë kwa -bha “gbɩɩ- =plöö oo-, -wa ta -sü
-dedewo kwaa- “pɛɛn ‘gü -ziisü.
-nu -ta bha. -A -wɔn ‘gü,
=Ya ‘go yö -zë ‘gü,
‘mɛ ‘kö pë ta -dhɛ -zë, ka -mɔɔ- -bha ‘pö ‘ö ‘ka
-a ‘bha ‘dhö ü -gɔ, kö -mlü -bhlaa “gblʋ̈ gblʋ̈
-bhö ü ‘gü dɔ “gbɩɩ- kö -nu kpɔ ‘ö ‘ka- -mlü
‘ü -dhöö -dhü ta. “dhɔɔ -nu dɔ. ‘Kwa ‘ke=Trɔɔn ‘ö- ‘gü, -a dhiang kë -kwaa -mlü -nu ‘kun
‘yaa zë -dedewo. -A -së. ‘Kwa- ‘dho pë -nu
-gɛn -mü =dhɛ kö -yö -kpa ‘ö- -kpɛa -nu -wo
yö- -bha, ü- “yi -bho to ‘ö ‘kwa- -nu =wɛnng.
“dhɔɔgɔ doseng ‘gü

Pë see- “tʋ̈ ng ‘yaa mü
‘ö ‘kwa dɔ- ‘ka ya.
Kö ‘kwa- ‘gü ma kö
‘kwa =gwëë bha ‘aa -yö
kë -oo?
‘Pë -nu ‘ö -a -nu ta
-sü =ya nu “tʋ̈ ng ya‘gü, -a ‘bha -mü ‘pö
-zɔɔsɛa ‘ka. “Kwi -zë -yö
ö bha pë -dhɛ zatrofa.
“Kɛe yö -zë kwa -dho -a
-bha pö =taama =tɔn.
‘Yaa yö -zë -a ‘ka, -ya do
‘yaa=gban
‘sü.

'Wɔn 'ö -gban -potaasü -wɔn -bha.
"Nʋnʋ yaa =ya nu "Kɔdivuaa

-Kwa kwa -de 'kun ! -Kwa
kwa -de 'kun
‘'Mɛ 'ö "nʋnʋ -dhɔ 'ö kwa -kë, -kwa kwa -de 'kun,

-nu "dhɔɔ dɔ 'zü "dhɔɔ -kɔ "gblʋ̈gblʋ̈ -nu 'gü,

"nʋnʋ yaa =ya nu "dhɔɔ 'kwëë-.

-gɛnmɛ -dhɛ waa- Bɔbɔ -nu 'gü.

-nu -bha -mü.

"Nʋnʋ bha =ya 'në 'sɛɛnnë 'gbɛ 'wo 'në -dee

-ya -sü 'ka- -ta yö -mü : ‹‹'Medë 'inö flɛnsi››‹‹Made

'gü.

-kɔ -nu 'wo -kë faamasi -nu 'ka bha- 'gü. 'Ö 'wo-

=plɛ -naa =në bha. -A -blɛɛsü 'ö gun bha -wo

"Nʋnʋ bha -wa -dhɛ bledilɛ kroasanng. 'Në -dee
'Sëëdhɛ 'ö =nëng -sü 'ka -a 'kplëë- bha, 'pë 'ö

in frence››. "Nʋnʋ bha, -yö =bɛdhɛ "dhɔɔ -dɔ 'gü

-A sɔnng -yö 'wëë- -kaɔng -yaaga (150).

-nu 'ka -a -nu "yan -ma 'flangbho -Flanngsü "sɛ
"Nʋnʋ suu =plɛ -naa 'ö pë 'dhö- "piʋ̈, -a

-gun -a -dhɛ sië melanië.

'Wɔn 'ö -gban troo -nu -bha mɛ wɔnkɔ -nu 'gü
"Kɔdivuaa mi =plɛ : =Bɛɛnaa 'Be- Dadie waa- Sidhiki Bakabaa=la 'ö 'wo-=slɔɔ
"Kwi -a "su 'ö -kë zuee "saaga (8) bha, -wo kë Aliziödhi 'ka, -a -bha teatrë kë -dhɛ 'gü.
'ka 'ö 'kwa- -dhɛ -gbɛkɔ "Kɔdivuaa mi =plɛ -gba 'pö- 'kpii- 'wo- -dhɛ =Bɛɛnaa bha, -yö -kë
bha, -a -bha -dhɛkpaɔyi =la 'ka mɛ tii "sɛ 'ö -kë Aliziee bha, -a -bha 'sëëdhɛ -bɛn zë -mɛ
3

"Nimlʋʋ 26 "plɛɛ

'kpii- do 'ka "kɔdivuaa.
=Ya =la =slɔɔ 'gbɛ. -Yö
kë- do -slɔɔ -kwɛ 'ö -kë
1956 'ka bha- 'gü, kö ya 'sëëdhɛ -be 'ö- 'tɔ
'dhö -kë ‹‹'Pödhɛ 'ö mɛ
'yaa ga- -bha›› 'ka -yaa
-bɛn zë, 'yö- =plɛ -naa
=slɔɔ -kwɛ 1968 'ka'gü, kö -yaa 'dhɛ 'ö -kë
‹‹"Niyɔɔkë =Patrɔnng››
'ka, -a kë. 'Yö -a -yaaga
-naa =slɔɔ -naa 'zü bha.

"kɛɛ -ya -nu =gban -slɔɔ
-a -bha 'sëëdhɛ -ya -sü
=në- "gblʋʋ "piʋ̈ .
'Sidhiki Bakabaa
-zë "sinima kë -mɛ
'kpii-dede
-mü.
"Kpʋngtaa -dhɛ -to
"dhʋ̈ -sü -ya -dɔ. -Yö
=la 'kpii- -slɔɔ kö -ya
"sinima 'ö- 'tɔ 'dhö -kë
‹‹"Usimanë Sangbɛnö
-bha kanng Tiaroyë ››
'ka -yaa -wo. Bakabaa
bha, yö =në troo -kë

-Kwɛ 2009	

'gü -kɔ 'kpii- 'ö kwa -gɔ
'Biya "kwanngdhɛ 'ö kë "Trɛsiövilö 'ka- 'gü
bha, =në- didhɛtëë
'kpii- 'ka. -A -bha yë
-mü –a "slë mɔɔ- -sü
'ka kö mɛ "bhɩɩdhe -yö
'go "gan 'gü. Pë 'ö- -nu
-zɔn "sinima 'gü 'yö 'wo
bha.
=Ya 'go mü
-Gbekɔ "su 'ö ya, 'ö sü-dhɛkpaɔyi -kaɔdo ö ga
"saaga (18) -bha 'ö yö

'ka -a -kaɔng =plɛ ö ga
"sɔɔdhu (25)
-bha,
=bhlëë -dho -ya 'ka
"sinima kë do 'bha 'ö
-kë 'pë "Kɔdivuaa 'në
'ka 'wo- -dhɛ Timite
Basudhi, -a -bha. -Yö
-dho kë- Mɛtii "sinima
troo 'kpii- 'kaɔng do ö
ga =plɛ -naa –zɔn -sü
'ka.

"Yɩɩ -wɔn
-Tɔ ‘ö- -gɛnga ‘dhö do

‘taablë -bha =dhɛ -tɔ bha“gban ga do ‘yaa mü. =Dhɛ ‘ö
-kë “dhϋ, ‘yö pë -kpa -mɛ
bha- dhɛa’’ kpɔ -tɔ “gban ga
do ‘ö to- -wɔn ‘ka; ‘yö- pö ö
=patrɔnng -dhɛ -tɔ =gban
“pɛpɛ “gban ga -yö do.
‘Yö- =patrɔnng ‘dhö- pö :<<
‘Bha- -dhɛ yö ‘mɛ do =dhɛ -tɔ
“gban ga -yö do ? >>

“Kwi gɔn do =në ‘ö- pö ö bha pë dho ‘go- yë “dhiϋ =midi ‘ka kö- -tɔ
-kpa -mɛ-dhɛ -yö -tɔ do -kpa. ‘Ö =ya ma. ‘Yö ‘wɔn =slɔɔ- ‘gü
‘Wɔn bha ‘yö -kë -nu -gɔ zɔɔdhe ee ? ‘Bhii- pö -tɔ =gban “gban ga
‘ka. ‘Yö- =patrɔnng ‘dhö- pö : >
-Ko ‘dho -dhɛga -tɔ
-kluu ‘gü
‘Yö pë -kpa -mɛ bha ‘ö- pö: <<
kö -tɔ “gban ga ‘dhö do kö ‘ko=Patrɔnng, -tɔ bha ‘ö gun gbɔ ‘gü, n -zo
-dhɛ yö. >>
-yö kë -bhɔ; ‘mii kë- pö: -psss, -psss =dhɛ
‘Yö ‘wo -ziö. ‘Wo =loo mü kö -tɔ
ü -bha ‘dhö, ‘pë ‘ö -kë ‘ö- “gban ga ‘dhö
-dhee do -yö -ya sië ö -yaan -ta. ‘Yö
do bha, ‘yö bha.
“kwi gɔn bha ‘ö- pö: << -psss, -psss.
Kimse Etiɛnö
>> -Aga, ‘yö -tɔ bha ‘ö =wlüü. ‘Yö
“kwi gɔn ‘dhö- pö: << ‘Bha -dhɛ yö -

"Gwϋng
Kwa dë -nu -wa -pö =dhɛ : >

Pë -Wlangda -sü

Kwaa- "yʋʋ -mü, kwaa"yʋʋ -mü !

"Gwɛɛtaa "sɛ -bha "gbɔfɔnama "iin "kumana

=gban "pɛpɛ ka -gɔ kö 'ka nu mü. Kö mɛ

sɛɛnnë (Preefe) 'ö 'wo- nu- -dhɛ bha, yöö nu -ya

"pɛpɛ 'ö "gwɛɛtaa -mɛ -nu -dhɔ 'dhö ka -kë, -ka

"Sangtaa "kwi -a "su 'ö -kë 'Utö 'ka, “kɛɛ ‘ö kwa -

nu yi -dhɔ -bha. Yi -dho yi -kɔ -ya ka -dhɛng -

zë ‘kwa- -dhɛ “Zɛ bha, -a -dhɛkpaɔyi "saɔplɛ (7) 'ö

bha -së -dede 'ka.

-kë kwaa- "Kɔdivuaa -sɛ -bha -yaflëëgüsü "iin

-Ka nu, -ka nu. Kwa -yɛɛ -yö “gwɛɛtaa.

depanngdanngsü -dhɛkpaɔyi 'ka bha, -a 'ka. =Dhɛ
"dhʋ̈ kö "Gwɛɛtaa -mɛ -nu -Pamɛamɛ -ya -dhɛ mɛ
	 ‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka

bɔ. Yii- ‘drɛsü -mü 08 BP 857 Abidjan 08 ‘ka. Tel. 22.43.12.72.

4

‘Mɛ -nu ‘ö ‘wo ‘sëëdhɛ ‘ö ya- -kë, wo -mü =Sai Zoziasü , "Dhɔɔgbö Zafe, =Kesɩ Mɔyan

"Nimlʋʋ : 27 "Su : "Zɛ -Kwɛ : 2009
'WƆN -TAƆNG -MA 'GÜ 'SËËDHƐ

"Su -bha 'sëëdhɛ -mü		"Gwɛɛtaawo	

Mɛ -dewo -yö -së

-Pamɛamɛ ‘ö -kë kwaa- naɔ “gblʋ̈ gblʋ̈ -nu -ma ‘gü ‘sëëdhɛ ‘ka bha, -a -bɛn zë -mɛ -nu yi ka faan -dɔ,
-Gblüdë -a ‘në -nu kö ‘ka ka faan dɔ -a -wo pö -sü -bha -dedewo. -A -kun "gbɩɩ- -mɛ =në 'ö- =trɔɔn
=slɔɔ. 'Mɛ 'ö ö -de nu -a -wo pö -sü -dhɛ -a =trɔɔn -yö -dho yö- -bha.
̈

Kwaa- =danwo pö "sɛ 'gü -wɔn
￹

’Pë ‘ö kwaa- plesidanng ‘ö
"plünng bho kwa -dhɛ
"Su ‘ö -kë "plɛɛ ‘ka ‘ö "kwi ‘dhö- -dhɛ zuɛn bha, kwaa- "sɛ -gɔ "dhiʋ̈ -mɛ -yö -kë -nu kwaa- "sɛ ‘gü, "Maa
"sɛ ‘gü, ‘ö sü -a -dhɛ =kpaɔyi -kaɔng do (10) -bha ‘ö yö- ‘ka -a -kaɔng do ö ga "saaga (18) -bha, -yö -gun
mü. -Yö kë -dho Gbiaangwinng ‘ö dho Gwaagwinng ‘pö. -Ziaanwo -yö kë -da nu wo "gunng -kɔ ‘ö
Gwaagwinng -a ‘gü. Naɔ ‘ö- "dhiʋ̈ =loo kwa -bha ‘ö mɛ "tʋ -ma kun -a do -mü =dhɛ -ya -pö =Gee
Wlobɛɛ bha, ö -dho nu- -a =gee ‘ka "su ‘ö -kë ‘Utö ‘ka, ‘ö ‘kwa- -dh ɛ "zɛ bha, -a ‘gü. =Dhɛ ‘ö go- ‘dhɛ
bha- ‘gü, ‘yö -we -a -bha kö kolɛziö -dhɛ ‘ö Gbiaangwinng bha =Gee Wlobɛɛ ‘tɔ -yö -ya -a -bha.
‘Siiplöö : -A ‘dhɛ ya ‘wɔn yaa -mü. Kwa dë ‘kpii- ‘ö ‘kwa gun- -dhɛ sië "Yibha -Bhɛɛ kuu gbö ‘ö gun "sɛ
dë ‘ka, depite ‘ka bha =në -Zlaan -yaa -kɔ ‘kun ‘Biya "su ‘ö -kë "plɛɛ ‘ka bha- ‘gü. -A -wɛɛ ‘yii bho =kö.

L’orthographe DAN
Voici ce que nous pouvons utiliser
pour savoir lire et écrire en langue dan.
Les consonnes et les voyelles que vous
ne voyez pas ici sont les mêmes qu'en
français.
Attention:
1. c, h, j, qu et x n'existent pas en dan.
2. r ne se trouve jamais au début d'un
mot.
Voici le reste de l'alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
Kwaa-sɛ
ee "Kɔdivuaa
=wee
sel 'gü -wɔn
ɛ
"pɛ
déchirer
ɛɛ 'Wɔn
=wɛɛ
moquerie-nu -bha
'ö -gban =klangɛn
-gɛn
pied
Dhioo
'ö
ɛɛn
=gblɛɛn
long
ë
pë
chose

ëë
ën
ëën
ɛa
ɛan
gw
in
iin
ɩ
ɩɩ
kw
ng
oo
ɔ
ɔn
ɔɔn
ö
öö
u
un
uun

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö
töö
"su
bun
=yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
'gü
intérieur
üü
"güü
amère
ün
=blün
miette
üün
glüün
rouler
ϋ
"gϋ
brûler
ϋϋ
"bhϋϋ
tarir
ʋ
"tʋ
oreille
ʋʋ
"tʋʋ
sauce
-Wo 'dho -kɔ ( Les tons )
très haut "dhü arbre
haut 'kɔ
moyen dë
père

bas
=zɛ termite
très bas
-dhɔ
très haut + très bas "klang- singe
haut + très bas 'yënng- soleil
moyen + très bas saa- savon
bas + très bas
=gööiroko
moyen + très haut gɛan" scorpion
moyen + haut kpuu'
souche

"Nimlʋʋ 27

"Su : "Zɛ -Kwɛ : 2009

-Kwaa “Kɔdivua -sɛ ‘gü -wɔn
Gizamɛ "tʋ̈ng =nɛ
"Tʋ̈ng 'ö 'kwa dɔ- 'ka

pase -a 'ka -a –gbekɔ -

këng =plɛ ö -kɔ "sɔɔdhu -

'ö yö- 'ka -a -kaɔng do (1-

gizamɛ

-yiisiö (zuee 14) 'ka. 'Mɛ -

-nu -bha -yö nu sië. -Wo

'Mɛ -nu 'ö woo gɛnyɛn

ya =klang- -nu -bha
"tʋ̈ng

bha.

dhɛkpaɔyi -kaɔng do ö ga

waa mɛ -yaaga. Breve -mɛ

"Su 'ö -kë "zɛ 'ka bha

nu 'wo- pase bha -wo -gun

mɛ 302 354 'yö 'mɛ -nu

-nu

waa- mɛ "gblü -kaɔng

'bakö pase 'ö sü –gbekɔ

=në =klang- 'sɛɛnnë
'ö

woo

'dho

kolɛziö, 'wo wo -bha

mɛ "gblü këng -yaaga

"saɔplɛ ö ga do waa- mɛ

woo dho Nivɛɛsite 'ö 'wo

10) -bha 'wo mɛ 161 870.

-wo -dho -a -nu 'tɔ nu-

zuee -dhɛkpaɔyi 28 'ka

(zuee) -dhɛkpaɔyi do -bha

"Kpʋngtaadhɛ -wɔn -bha
=Mlɛɛkɛn plesidanng -bha ‘dho ‘ö- wo Gana “sɛ ‘gü
Mɛ tii “su ‘ö -kë
-gbekɔ ‘ka ‘ö “kwi
‘dhö- -dhɛ zuee bha, -a
-bha -dhɛkpaɔyi =plɛ ‘ö
‘wo -kë -kaɔng do
waa- -kaɔng do ö ga
do (10 waa- 11) ‘ka
bha,
=Dhamlɛɛkɛn
“sɛgɔ -bha plesidanng
‘ö ‘wo- -dhɛ Badhakö
Obama, -yö kë -dho
Gana
-mɛ
-nu
=tuaabho. Obama bha
mɛtii -nu ‘ö ‘wo kë dho
=dhuëngdhɛ -ta ‘yi
bha- ‘ka, -ya ‘mɛ -nu
bha, -a -nu ‘gü -në do
‘ka. Yö -zë -a dë -nu wo -go mɛtti “sɛ ‘dhɛ
‘wo- -dhɛ Kenia bha,
=në- ‘gü.

‘Yö -më ‘ö -kë ‘yö -kwɛ -kaɔng ö ga -bha,
Obama bha ‘yii ‘dho Gana -mɛ -nu =wa
mɛtii “sɛ -nu ya -a ‘bha plesidanng ‘ö yöö -ya
‘gü =dhɛ kwaa- “sɛ -nu “sɛ “dhiʋ̈ , -a =votee kë,
‘dhö, ‘yö dho Gana - ‘yaa kë “dhinaa ‘ka. ‘Mɛ
dhɛ =në- ‘gü ? ‘Wɔn ‘yii gɛnyɛn, ‘yaa- kë
‘yaa kë “wɛɛ kö- -gɛn “dhinaa
‘ka
‘yaa ‘dhö.
-A -gɛn - tongtongdhö. -Ya -kun
blɛɛsü -mü =dhɛ, Gana - ö -bha ‘ö dho ‘ö
sɛ bha =në ‘ö -kë mɛtii - ‘yaannu.
nu “kɛɛ ‘ö kwa kwi ‘dhö
-A -yaaga -naa -mü
tii, -a “sɛ -blɛɛsü ‘ö -ya =dhɛ ‘wɔn ‘ö -gban -a -nu
‘flëë- ‘gü -sü =slɔɔ ‘ö –bha “sɛ “gla -wɔn -nu
“kwi
‘dhö-dhɛ -bha, Gana -mɛ -nu -kɔ
depanngdanngsü bha, - -ya -wɔn -bha -së -dede
a ‘ka. -Ya -slɔɔ -kwɛ ‘ka.
“gblüdo waa- -kwɛ Gana
-sɛ
bha,
këng “suesiö waa- -kwɛ =Dhamlɛɛkɛn
-kaɔng “sɔɔdhu ö ga plesidanng -nu -yaaga
“saɔplɛ (1957) =në- ‘gü. -naa =në ‘ö nu ‘mü ‘ö
-A -gɛn =plɛ -naa -mü -kë Badhakö ‘ka bha. -A
=dhɛ =ya =mɔɔ dha “yi mɛ -blɛɛsü =plɛ ‘ö ‘wo
2

nu Badhakö “dhiʋ̈ kö
-wo “sɛ “dhiʋ̈ bha, wo
-zë “kwi “puu -dede -nu
-mü. -A mɛ -blɛɛsü -yö
kë -nu -kwɛ 1998 ‘gü.
-Wa -dhɛ Bili Klingtɔnö
‘yö- mɛ =plɛ -naa ‘wo-dhɛ ‘Zɔɔzië ‘Busië. -Yö
kë -nu -kwɛ 2008 ‘ö -ziö
ya- ‘gü.
Badhakö nu -sü bha -a
“dhia -dede -yö kë -ma
Gana -mɛ -nu ‘gü, ‘ö ma
-a -nu “sɛ -gɔ “dhiʋ̈ -mɛ
‘ö ‘wo- -dhɛ ‘Diɔnö Ata
Milsë, ‘ö -ya “sɛ -gɔ
“dhiʋ̈ zangvie ‘ö ‘kwa-dhɛ -buu -faa ‘ö -ziö ya
‘ka (2009) bha- ‘gü.
Gana “sɛ bha -a ‘gü
-mɛ -nu -wo -mɔɔ mɛ

"Nimlʋʋ 27

"su : "Z ɛ

-Kwɛ : 2009	

“miliɔnng -kaɔng =plɛ ö =Dhɛ Obama ‘ö nu, -yö mü ‘ö ‘wo gun ‘mɛ -nu
ga -bha.
kë -dho ‘kɔ ‘bha ö Gana woo
‘dho
=dhuëngdhɛ -ta -a -nu -nu ‘ka =Dhamlɛɛkɛn ‘Kapë Kostë. ‘Ö go Gana dho
‘mü,
-yö
-da sië ‘mü ‘yö -wa ‘dho- bha, -dhɛ ‘gü. -Wa -dhɛ -pö ‘kpii-, Akra ‘gü ‘ö “kidhʋng =plɛ.

Mɛ =slɔɔ -pë -nu -wɔn
=Kakao suu -dee =ya nu
=Kakao bha gɔ 'ö

'ka- -bha. -Yö -nu

bho- -bha. -A "kadhi

'dhɛ yöö ta kwɛɛ -yö

'wo- -dhɛ

"dhʋ̈ kö pë ta -mɛ

do -waa bho, -yö -kë

"kadhi "gblü -kaɔng

-biangsü "gbɩɩ- bha

"vaandhö. =Kakao

"suesiö. -Wa -bho

=mɛɛsödɛsü, 'ö
=në- 'tɔ 'dhö -ya -sü

-nu -wo =naɔ =slɔɔ

"kidhʋng këng

bha "yua 'yaa pë 'bha

do ö ga "sɔɔdhu.

"su =gban 'ka. -A

'Wɔn 'ö -gban -potaasü -wɔn -bha.
"Yɔn "yi
-A ‘dhɛ ‘ö yö -yö -dho ‘në ‘kpɔ -dhe -nu “piϋ. =Ya kë =dhɛ ‘në ‘kpɔ -dhe -nu ‘ka ‘në ‘kpɔ, ‘ö
dho ‘ö yö ‘ka “su “sɔɔdo -bha, ‘ka ‘dho “yi nu ‘në -dhɛ tongtongdhö. -Ka “yɔn doseng =në- -nu -a -dhɛ.
-A -kë “dhϋ -sü bha -yö faan nu ‘në -dhɛ; ‘ö “yua ‘gbɛdhɛ bhɔ- -dhɛ taa =gblɛɛn. 'Pë 'ö "yɔn "yi 'gü 'yaa
"yi 'gü. -Kaa kë =dhɛ Dheasɔ -bha ya- 'dhö.
Yö =në ka "yan 'dhö- -bha bha.

Dheasɔ 'yɔn nu sië 'në -dhɛ

'Wɔn 'ö -gban troo -nu -bha mɛ wɔkɔ -nu 'gü
De ‘ö dho ‘sü -dhoo kpö -zuö -mɛ -tiaandhe ‘ka kwaa- mɛtii “sɛ -to “dhʋ̈ -sü ‘gü?

3

"Nimlʋʋ 27

-Kɔlookota

'ö

"Su : "Zɛ -Kwɛ : 2009

-mɛ -nu 'ö- -nu 'tɔ 'dhö

go Libedhia "iin "Yi

(Aflikö

Mamudë

'Ɛlë

-to "dhʋ̈ -sü 'gü 'ö

=nɛ:

'ka -kwɛ -yaaga 'ö ya :

(Ezitö),

Laabi

-mɛ

-naa

Kamörunë. Abedi Pele

'gü. -A mɛ 'bha -nu 'tɔ

Belumi

'ö

'ö 'wo dɔ 'ko "piʋ̈ ya :

go Tinizi, Badu Zaki

-nu 'ö- -nu -wɔn 'dhö

-mɛ -dede 'ö- 'tɔ

Abdedi bha =në 'ö kë

(Ezitö),

Eto

-kwa kwa "tʋ dɔ kwa

-tun =kö bhɔ, 'ö-

=slɔɔ

'gü.

Drogba

("Kɔdivuaa),

-kɔ "yɛ -a -bha kwa

=badhong

Alziöri, Zɔɔzë Woya 'ö

Lukasü

"kpʋng =taa -dhɛ
-kë =badhong -zuö

-kolookota 'ka bha,
-ya

"piʋ̈

=badhong

-zuö

=ya bhɔ "iin 'ö

dɔ. -A -wɔn 'gü,
-zuö

'sëëdhɛ -ta =kö, wo
Wlozie

Milaa

'ö

go

'ö go Gana, -kwɛ -yaaga
1991,

1992,

1993

-dhoo kpö -zuö -sü =la
'ka-

-nu

Dhabatë Mayɛɛ 'ö go

=zlöö -yö kë =la -slɔɔ
1989, 1994, 1995 -a -nu

=nɛ : Terɛkö Dhiabë 'ö

(Marɔkö) Osamö Asɛn
Samiɛlö

(Kamörunö),
Zomo

Sono

Didie
waa-

Barɛkö

di

waa-

'Sidë),

Katibë

Bɛn

Lakdaa

(Alziödhi)

Salifë Keita (Mali). 'Mɛ
'dhö 'yö 'wo bha. Kö
-ta. 'Mɛ 'ö 'wo dho wo
-dho -a dɔ-.

Dhadebe

"Yɩɩ -wɔn
-Dhɛ 'ö 'wo =gloo- -bha 'waa =sua kë- -bha.
=Klang-

-dhɛkpaɔyi 'në 'bha. N dë

-dhɛkpaɔyi 'ö kë- -dhɛ

ü dë -yö =dhɛ ? "Yʋ̈

-dhɛkpaɔyi do 'ka

'dhö- gba- 'ka. =Dhɛ 'ö

-dede 'ka didhɛtëë "piʋ̈

?›› -A -yɔɔ 'yii =slɔɔ-

didhɛtëë "piʋ̈ 'yö- pö

-ziö 'yö- dë -yö ga =tɔn

kö 'ü n gba -dhɛkpaɔyi

-bha, 'bhaa =sua kë-

-nu kö 'ü n gba

-a

didhɛtëë 'dhö- pö : ‹‹"Yʋ̈

"dhiʋ̈ 'në do =në
'yö nu -a -nu -bha
-dhɛ :‹‹-Gɔmɛdë, a

=ya ga.›› 'Yö didhɛtëë
"tʋ̈ng kpö 'në 'bha 'dhö
-dedewo, "kɛɛ kö 'në bha
-zo

=ya

bhɔ

bha- 'ka. 'Yö nu "gbʋ

'ö- pö :‹‹Didhɛtëë, a -nu
'ka. N dë =ya ga.›› 'Yö

mɛ do -yö -ga =plɛ -ee
-gɔ. -Dhɛ 'ö 'ü =gloo-bha

“Gwënng
‹‹'Mɛ 'yaa yöö =gwëë 'yaa -gleng ma.››

Pë -Wlangda -sü
Troo 'kpii- : Sangtaa

"kumana

"Gwɛɛtaa "sɛ -bha "gbɔfɔnama "iin "kumana sɛɛnnë (Preefe) 'ö 'wo- nu- -dhɛ bha, kwa- -pö yöö nu -ya "Sangtaa
"kwi -a "su 'ö -kë 'Utö 'ka, “kɛɛ ‘ö kwa -zë ‘kwa- -dhɛ “Zɛ bha, -a -dhɛkpaɔyi "saɔplɛ (7) 'ö -kë kwaa- "Kɔdivuaa -sɛ bha -yaflëëgüsü "iin depanngdanngsü -dhɛkpaɔyi 'ka bha, -a 'ka. =Dhɛ "dhʋ̈ kö "Gwɛɛtaa -mɛ -nu -Pamɛamɛ -ya dhɛ mɛ =gban "pɛpɛ ka -gɔ kö 'ka nu mü. Kö mɛ "pɛpɛ 'ö "gwɛɛtaa -mɛ -nu -dhɔ 'dhö ka -kë, -ka nu yi -dhɔ -bha.
Yi -dho yi -kɔ -ya ka -dhɛng -bha -së -dede 'ka.

-Ka nu, -ka nu. Kwa -yɛɛ -yö “gwɛɛtaa.
‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ. Yii- ‘drɛsü
-mü 08 BP 857 Abidjan 08 ‘ka. Tel. 08 18 08 88 / 06 39 04 88
‘Mɛ -nu ‘ö ‘wo ‘sëëdhɛ ‘ö ya- -kë, wo -mü =Sai Zoziasü , "Dhɔɔgbö Zafe, =Kesɩ Mɔyan Dhifɔngsü, Valangtɛn Vidrinö
waa- Edhɛna Pɛdhɛkwalösökaya ‘ö- -nu =gban =plɛ ‘wo go Dhusi ‘ö -da “Anɛsü ‘ö go ‘Suisü , -a -nu ‘ka.

4

"Nimlʋʋ 27

"su : "Z ɛ

-Kwɛ : 2009	

‘Wɔn yaa kë –sü =ya sɔ =dɛɛ -dedewo
‘Në dhebë ‘në ya, -a -kwɛ -yö kaɔng do ö ga do ‘yö dho ö dhuëë- =keng- ‘yö- dhuëë bha ‘ö ‘gu dɔ- -bha.

5

"Nimlʋʋ : 27 "Su : "Zɛ -Kwɛ : 2009

"Su -bha 'sëëdhɛ -mü		"Gwɛɛtaawo	

"Nimlʋʋ : 28 "Su : -Zroo -Kwɛ : 2009
'WƆN -TAƆNG -MA 'GÜ 'SËËDHƐ

"Su -bha 'sëëdhɛ -mü		"Gwɛɛtaawo	

Mɛ -dewo -yö -së

-Pamɛamɛ ‘ö -kë kwaa- naɔ “gblʋ̈ gblʋ̈ -nu -ma ‘gü ‘sëëdhɛ ‘ka bha, -a -bɛn zë -mɛ -nu yi ka faan -dɔ,
-Gblüdë -a ‘në -nu kö ‘ka ka faan dɔ -a -wo pö -sü -bha -dedewo. -A -kun "gbɩɩ- -mɛ =në 'ö- =trɔɔn
=slɔɔ. 'Mɛ 'ö ö -de nu -a -wo pö -sü -dhɛ -a =trɔɔn -yö -dho yö- -bha.
̈

Kwaa- =danwo pö "sɛ 'gü -wɔn
￹

"Kwi -a "bü -wɔn 'ö
'Dannëngdhö

"Kunmana

sɛɛnnë

'ö

'dhö, -wo kë -niëë 'Dannëng "sɛ

=në dha nu, "kɛɛ -a -ga 'yö "bü

-dhɛ 'kpii- 'ö 'wo- -dhɛ Tanri

bha- 'gü, -wo kë 'wɔn -slɔɔ -a 'gü

=Taama -sü ya- 'gü woo "sɔdha

'wo "Dannëngdhö -a -nu -gɔ

Kuanlö,

Duelö waa-

-nu bha- -bha kö 'wa 'dho- -nu

"gbɔfɔnama 'kpii- 'ö -kë Kole -nu -wa see- -sü 'ka -dedewo.
'mɛ 'ö =dhaglitii

"Kunmana -ya -pö -a -nu -dhɛ

Kö 'mɛ 'ö "kwi -a "bü -nu 'wo

('wɔn 'ö -gban pë ta -wɔn

=dhɛ 'pë 'ö -kë 'ö dha 'yaa ban

'kun.

"Dannëngdhö 'dhö, "dhü 'yën
bha -a -gɔmɛ 'dhö, "dhasi -nu
-mɛ

'Blaima

'ka waa-

Doso

'dhö,

-bha) -wɔn -yö -gban -a -bha

'gü "kwi -a "bü -ga -dhɛ 'gü. -Dhɛ
=dhɛ "bü 'ö 'pö- -nu 'wo -kë :
Ganniba,

Sioba -a -nu "pɛɛn "piʋ̈ bha, mɛ

'gbɛ 'zü bha -a -gɛn -mü =dhɛ "bü

'yaa 'dhö 'zü.

-nu bɔ kö -wo wo "yan 'to "bü
see-.

kwaa- "pɛɛn -ta, -kwa kwa -de

L’orthographe DAN
Voici ce que nous pouvons utiliser
pour savoir lire et écrire en langue dan.
Les consonnes et les voyelles que vous
ne voyez pas ici sont les mêmes qu'en
français.
Attention:
1. c, h, j, qu et x n'existent pas en dan.
2. r ne se trouve jamais au début d'un
mot.
Voici le reste de l'alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
Kwaa-sɛ
ee "Kɔdivuaa
=wee
sel 'gü -wɔn
ɛ
"pɛ
déchirer
ɛɛ 'Wɔn
=wɛɛ
moquerie-nu -bha
'ö -gban =klangɛn
-gɛn
pied
Dhioo
'ö
ɛɛn
=gblɛɛn
long
ë
pë
chose

ëë
ën
ëën
ɛa
ɛan
gw
in
iin
ɩ
ɩɩ
kw
ng
oo
ɔ
ɔn
ɔɔn
ö
öö
u
un
uun

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö
töö
"su
bun
=yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
'gü
intérieur
üü
"güü
amère
ün
=blün
miette
üün
glüün
rouler
ϋ
"gϋ
brûler
ϋϋ
"bhϋϋ
tarir
ʋ
"tʋ
oreille
ʋʋ
"tʋʋ
sauce
-Wo 'dho -kɔ ( Les tons )
très haut "dhü arbre
haut 'kɔ
moyen dë
père

bas
=zɛ termite
très bas
-dhɔ
très haut + très bas "klang- singe
haut + très bas 'yënng- soleil
moyen + très bas saa- savon
bas + très bas
=gööiroko
moyen + très haut gɛan" scorpion
moyen + haut kpuu'
souche

"Nimlʋʋ 28

"Su : -Zroo -Kwɛ : 2009

-Kwaa “Kɔdivua -sɛ ‘gü -wɔn
Gɔ =saa -bha -da ‘ö yöö wo- ‘gü
"Kwi -a "su 'ö -kë

-yiisiö (70) -yö -da -sü 'ka

-zuö -a =saa -ta. "Gbaka

'dhɛ 'ö gun 'wëë- këng

'ö

-mɛ -nu 'wii wo "dhi bho-

"sɔɔdhu (25) -da -a sɔnng

-yaaga (1500). Glɔɔ -kɔn 'ö

'mɛ- 'ka -kwɛ ya- 'gü,

'kwa-

-dhɛ

-gblɔdhee bha, 'ö sü

-a 'dhitrëë do -ta, "kɛɛ gɔ bha bha woo 'wëë- ga
-ta. Gɔ "gaadhiʋ̈ -mɛ -nu

-ta. Gɔ -nu 'wo dho 'pö- -kɔ

-a -bha -dhɛkpaɔyi

-gɔ -mɛ -ya -pö "dhʋ̈. -A -nu 'gü, woo 'wëë- këng do

'ka

-bha,

-dhɛ 'yaa =gblɛɛn 'zü kö

-da -sü 'ka "dhiʋ̈.

=ke "sɩ "kwi =plöö bha

"saɔplɛ (7) -bha 'ö yö

-wɔn 'gü -wa -pö =dhɛ -a

'sanngsü sɔnng -yö

'wo takisi 'ö 'kwa- -dhɛ -tia bhöpö sɔnng yöö -da -ta.

'Wëë- -kaɔng do ö ga

woo 'wëë- -kaɔng do (50)

=dɛɛ

(500) -da -a sɔnng -ta.

=Ya kë 'pö "dhʋ̈ kö -

=plɛ (1000) =ya kë këng

gun këng do (500), -kaɔn
-yiisiö (200) =ya -da -a
-ta.

Kö -ya kë “gbɩɩ-.

-Ziaanwo =dhotɛɛ -nu 'gü,
-plang sɔnng -ya -da 'gü. -A

"Kpʋngtaadhɛ -wɔn
“Tan bho -mɛ ‘kpii- ‘wo- -dhɛ Mikaɛlö Zakösɔngnö, -a “saa“Tan ‘bha ‘wo- -dhɛ
‘Pɔpö, -a bho -mɛ ‘kpii‘ö gun “kpʋng =taa, -a
-wɔn =ya see-. -Wo
-gun -a -dhɛ sië Mikaɛlö
‘Zakösɔngnö. -Yö -gun
mɛtii -nu ‘ö ‘wo kë dho
‘yi bha -yi bha ‘ka
=dhuëngdhɛ
-ta
=Dhamlɛɛkɛn “sɛ ‘gü, -a
‘gü -në do ‘ka. -Wo -së
‘ö gun -a -gɔ -a “siman
“yɔɔ ‘yaa gun. ‘Në bha
-a -wɔn -yö -see -kwɛ
(2009) ya- ‘gü, -a -bha
“su ‘ö -kë ‘zuɛɛn ‘ka ‘ö
‘kwa- -dhɛ “plɛɛ -a -bha
-dhɛkpaɔyi -kaɔng =plɛ
ö ga “sɔɔdhu (25) ‘ka,
‘Lɔɔsü
Angziölɛsü.
“Kpʋng =taa -dhɛ -to
“dhʋ̈ -sü -yö -gun -a dɔ sü ‘ka. -A suu -yö -go

kwa -gɔ “Kɔdivuaa,
Abuaso
-sɛ
‘gü.
Mikaɛlö -yö kë -nu
-ziaanwo ‘yö -kwɛ ‘ö
-kë 1992 ‘ka bha -a
-bha “su ‘ö -kë fevrie
‘ka, ‘ö ‘kwa- -dhɛ -Buu
‘kpii-a
-bha
-dhɛkpaɔyi -kaɔng do
ö ga -yiisiö ‘ka. -A suu
-yö -go Aka Esoɛn -gɔ
‘kɔdhi ‘gü Krɛngziabo.
‘Ö nu Ayi -nu bha -wo
kë wo -kɔ -ya -a
-dhɛng -bha -së -dede
‘ka. Mikaɛlö -yö kë
‘wɔn -së ‘gbɛ kë -sü
“plünng -bho -a -nu
-dhɛ. -Yö kë- -pö yöö
-naa “dhɔɔkwëëdhɛ
dɔ. Yöö -nu -bha
‘kpinng‘ö
dho
“kwanng- -dhɛ ‘ö -kë

2

Abroki ‘bɔɔ- dö ‘Bia‘ka, -a kë gudrɔnng [gu
‘drɔnng-] ‘ka. =Dhɛ yöö
Sangwi -gblüdë ‘ö
Abuasso, Nana Amɔ N
dufu -yiisiö -naa -ya ‘gü
-kɔ -pë kë ‘köö -ya mü
‘ö kuranng “dhü -kaɔng
-yaaga ö ga “sɔɔdhu gban. “Dhɔɔkwëëdhɛ ziaan bha -yö kë- “kpan
-ya. ‘Wɔn “pɛpɛ bha -a
=gban -yö -to “dhiʋ̈ ‘yö
‘në bha -a -wɔn -yö -kë.
-Wa -wɛɛbho -gbekɔ
-dhɛkpaɔyi
7
‘ka
=Dhamlɛɛkɛn “sɛ bha‘gü mɛbhɩɩdhe ‘ö -ziö
“gblü -kaɔng do ö ga do
(11
000
)
pongpongdhö, -a -nu
wëëdhö.

Mikaɛlö
‘Zakösɔngnö “saaAgni -nu ‘wo
Abuaso bha -wa -pö
woo ‘në bha -wo
-dho -a “saa- kë-gbekɔ (zue) ga -yi
‘ka. ‘Ö sü -a
-dhɛkpaɔyi -kaɔng
-yaaga ö ga do (31)
-bha ‘ö yö- ‘ka “su
‘dhɛ ‘ö dɔ- “piʋ̈ , ‘ö
-kë “zɛ ‘ka bha -a
-bha
-dhɛkpaɔyi
=plɛ
-bha
Krɛngziabo
-dhɛ
‘yaan- -dede -bha.
-A naɔ -yö ‘dho -sü
‘ka “kpʋng =taa
-dhɛ -to “dhʋ̈ -sü
=gban ‘gü.

"Nimlʋʋ 28

"su : -Z roo

-Kwɛ : 2009

Mɛ =slɔɔ -pë -nu -wɔn
=Pë =gban sɔnng =ya -da ‘gü “Kɔdivuaa
“Su ‘ö -ziö ya -bhöpë sɔnng ‘ö ‘dhö, -ma ‘yaa gun wo sië- -bha. “Kɛɛ -a sɔnng ‘në ‘bha =ya lɔɔ.
-Ka -dhɛ -ga “dhʋʋ ‘ö -ya ka =wlöö ya- ‘gü.
-Bhöpë -nu
-A -nu sɔnng
-Mlü ga ‘ö mɛ -dhɛ ‘wo- -bhö “kidhʋng do ‘wëë- -kaɔng “saɔplɛ (350)
(dengkasia)
-A ‘dhɛ ‘ö mɛ -tiaandhe -nu ‘wo- -bhö
“kidhʋng do ‘wëë- këng do (500) -yö mü, (600) -bha -yö mü
“Nʋnʋ -bi
“kidhʋng do ‘wëë- këng “sɔɔdhu (2500)
-Yabha
“kidhʋng do ‘wëë- -kaɔng “saaga (400)
-Bhöpë suu ‘dhɛ ‘wo- -dhɛ kaadhɔtö
“kidhʋng do ‘wëë- këng “sɔɔdhu (2500)
=Tanmati
“kidhʋng do ‘wëë- këng ö -kɔ “saaga (800)
-Du -wü
“kidhʋng do ‘wëë- këng -yaaga ö -kɔ “saaga (1900)
“Yɔn “kɛɛ “gwɛɛ “yɔn
‘dhiitrë do ‘wëë- këng do ö -kɔ “saaga (800)

'Wɔn 'ö -gban -potaasü -wɔn -bha.
-Klɔng suu -mɛɛ 'ö 'wo- -dhɛ	-klɔng -së ?
-Klɔng -së =nɛ
-Klɔng yaa =nɛ
-Klɔng 'ö wo- -dhɛ -klɔng -së, yö =në kwa
-Klɔng yaa =nɛ. "Yi -tɔ 'ka -dhöö bhiëga (bhϋϋ"
"yan 'dhö- suu -bha 'sëëdhɛ -ta kwa =wlöö ga) bha, -yö "sia "sia- böö- 'gü. "Yi -tɔ 'ka -dhöö
ya:
bha, -waa -da -klɔng 'gü, 'yö pë "vlaanvlaan -nu 'ö
1) -A -zü -yö =klëën -sü 'ka "bhang 'në 'ka, kë 'wo "yua -da mɛ 'gü bha, =wa 'to- =keng =wa -pö
"dhϋ 'ö -tuëë gbo -nu 'wo dho- 'gü.
"yi =bhaa. =Ya kë "dhϋ, "yi suu kö bha 'bha mü
2) -A "kpan -yö -dhö 'yö- -bha 'dhö =gii -sü 'ka bhoo, kö 'bha "yua 'sü.
=sɛɛnma "iin =dhasong 'ka, kë "dhϋ kö- -züzü dhɛ -yö 'to "slϋϋslϋ 'ka.
3) "Yi -tɔ 'ka -dhöö bha 'yaa kë "sia-. -Yö dun sü 'ka =kaɔ -bha. Bhiëga (bhϋϋ" ga) 'ö -kplü -sü
'ka "yi -tɔ 'ka -dhöö -bha bha, -yö -to -klɔng
bha- "kpan -ta.
1
2

-Klɔng -së =nɛ

-Klɔng yaa =nɛ

1

'Wɔn 'ö -gban troo -nu -bha mɛ wɔkɔ -nu 'gü
3

2

"Nimlʋʋ 28

"Su : -Zroo -Kwɛ : 2009

Mangdela -bha -kwɛ -yö 'ko "dhiʋ̈ -troo
Mɛtii "sɛ -to "dhʋ̈
-sü 'gü, "sɛgɔ 'dhɛ 'ö
-ya -sü 'ka "sia- yën
'wo- -dhɛ Aflikö di
Sidë bha, -a -bha
plesidanng -blɛblɛ sü -=në 'wo -dhɛ
Nɛlisɔngnë
Mangdela. 'Ö gun

kö- -naa "sɛ bha 'yii kë ya -de -ta =kö(kö 'yii
depanngdanngsü =slɔɔ
kö) Mangdela -yö kë saan -dedewo 'Glɛɛ- -nu
'ö "sɛ -yö gun -a -nu
=kwɛɛ- mü,-a -nu -kɔ
"dhiʋ̈ . -Wo kë- -da -kaso
'gü 'ö -kwɛ -kaɔng =plɛ ö

ga "saɔplɛ waa ö taa -kë
mü. -A -bha -go mü -sü
'yö -kë -a -nu "sɛ -sü
'Glɛɛ- -nu -gɔ -sü 'ka 'yö
-kë plesidanng 'ka.
Mangdela dha "yi -kwɛ
-kaɔng "suesiö ö ga do
(91) -naa =në 'ö kwɛ. -A
'fɛtö 'kpii- -yö kë -kë "su

'ö -kë -gbekɔ ('Utö) 'ka
bha, -a -bha -dhɛkpaɔyi
-kaɔng do ö ga "saaga
'ka, -a -bha "sɛ 'gü
Zoanɛsibuu
waa"Niyɔɔkö (=Dhamlɛɛkɛn
"sɛ 'gü).

'Ö gun kö "vʋ̈ʋ̈ -ya

=ya dhi. 'Yaa yö -zë

'wo- -kpa 'wo- -bhö. "Kɛɛ

-dhɛ -ga kö 'sɔng-

'yö-

=gban

kö mɛ do 'yii kë- 'to, 'mɛ

'gu 'yii dɔ bha, 'yö 'wo- pö

'Yö 'wo- dhɛɛ" kpɔ

yö 'yö 'wo 'tɔng-

-wa zë kö -wa -wü -bhö.

bho. -A -bha zü bho -dhɛ

'sɔng- -më 'ö 'ü-

'Yö 'wo- pö 'mɛ

-ta. 'Yö mɛ 'gbɛ -dede

=gban 'gü, "kɛɛ 'sɔng- 'yii

'yö- -yɔɔ bɔ 'ö- pö

"dhɛɛdhö

'sɔng-

-yö

=dhɛ laa -bhö -laa 'yii kë ö

'dhö kë- zë =diö

'ö =ya ö -bha zë

"yɩɩ 'to. Ö bhɔ 'gü =në-

"tunng kö -yö 'dho- 'ka

"yɩɩ -sü -dedewo.››

'to kö -a -mɛ pia"

'wo sënnë kun 'wo- zë

dinngdhö -a -nu -ta, 'wo dho

"Yɩɩ -wɔn
"Vʋ̈ʋ̈

'yaa

-së

-da wü -nu =plöö,
-nu

"pɛpɛ 'wo wo 'ko
(=dhadhua) -ya.
"dhʋ̈

-yö

kö

yö

-yö

"yɩɩ -dhiang zë. 'Mɛ
mɛ =gban -wa "yɩɩ

'ka, kö -wo "yɩɩ 'to "kɛɛ
'ö "yɩɩ -dhiang zë bha,

'Yö 'wo- zü bho sënnë
'wo "yɩɩ to "kɛɛ 'yö
(-a

bhɔ

=gblɛɛn 'ka =ni) 'yii

-vin doseng. -Aga 'yö

=dhɛ 'ö -kë =dhɛ -a -nu
laa -bhö -laa -dhɛ -yö ö -bha
bha 'yö -kë "yɩɩ "yɩɩ -sü mɛ
"yɩɩ 'to 'zü. =Dhɛ 'ö -kë
bo bha, 'yö 'wo dɔ wo "dhi

"dhiʋ̈. =Dhɛ -dhɛta =ya dɔ

-ya "yɩɩ 'to -sü -bha.
'wo-

pö

:

‹‹'Yö

"yɩɩ to ?››

:‹‹Dhiang 'ö sënnë

bha -yö n 'gü "yɩɩ

“Gwënng
‹‹-Slëëslëë [-Slëë -slëë ]=në ‘ö=gwan -kan.››

Pë -Wlangda -sü
Kwaa- 'sëëdhɛ -dee -nu
Dan -wo pö -m ɛ -nu ‘ö ‘kwa
dɔ kwa -dewo pö -dhɛ waa-ya -nu ‘ka, kwaa- ‘sëëdhɛ
-dee ‘gbɛ -wa kë. -A -nu ‘tɔ
=nɛ :

-Dhuangdhe, =klang- -kë -bha

'sëëdhɛ =plɛ -yö mü -wa -nu

-dhɛ ziaan bho -gɔmɛ 'ka, ‘yö

"yɩɩ -to 'gü -wɔn -nu -bha =ya kë

'züzü. ‘Yö "dhɛdhɛ dɔ 'sëëdhɛ ‘ö
mü.

"gwʋ̈nng 'sëëdhɛ do ‘ö mü, ‘yö

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ.
Yii- ‘drɛsü -mü 08 BP 857 Abidjan 08 ‘ka. Tel. 08 18 08 88 / 06 39 04 88
4

"Nimlʋʋ 28

"su : -Z roo

-Kwɛ : 2009

‘Mɛ -nu ‘ö ‘wo ‘sëëdhɛ ‘ö ya- -kë, wo -mü =Sai Zoziasü , "Dhɔɔgbö Zafe, =Kesɩ Mɔyan Dhifɔngsü,

Valangtɛn Vidrinö waa- Edhɛna Pɛdhɛkwalösökaya ‘ö- -nu =gban =plɛ ‘wo go Dhusi ‘ö -da “Anɛsü ‘ö go
‘Suisü , -a -nu ‘ka.

5

"Nimlʋʋ : 28 "Su : -Zroo -Kwɛ : 2009

"Su -bha 'sëëdhɛ -mü		"Gwɛɛtaawo	

‘Wɔn yaa kë –sü =ya sɔ =dɛɛ -dedewo

‘Në dhebë ‘në ya, -a -kwɛ -yö kaɔng do ö ga do ‘yö dho ö dhuëë- =keng- ‘yö- dhuëë bha ‘ö ‘gu dɔ- -bha.

"Nimlʋʋ : 29 "Su : -Zroo -Kwɛ : 2009
'WƆN -TAƆNG -MA 'GÜ 'SËËDHƐ

"Su -bha 'sëëdhɛ -mü		"Gwɛɛtaawo	

Mɛ -dewo -yö -së

-Pamɛamɛ ‘ö -kë kwaa- naɔ “gblʋ̈ gblʋ̈ -nu -ma ‘gü ‘sëëdhɛ ‘ka bha, -a -bɛn zë -mɛ -nu yi ka faan -dɔ,
-Gblüdë -a ‘në -nu kö ‘ka ka faan dɔ -a -wo pö -sü -bha -dedewo. -A -kun "gbɩɩ- -mɛ =në 'ö- =trɔɔn
=slɔɔ. 'Mɛ 'ö ö -de nu -a -wo pö -sü -dhɛ -a =trɔɔn -yö -dho yö- -bha.
̈

Kwaa- =danwo pö "sɛ 'gü -wɔn
￹'Tikɛnë

'Dia- -bha -dhioo 'ö-

dɔ "Maadhö
'Tikɛnë 'Dia- bha, "tan

-bho=badhong

-dhɛ

Dhiang 'ö- zë bha,

bho -mɛ 'kpii- do -mü

'ö "Maadhö bha- 'gü.

bha, 'yö 'Tikɛnë 'ö- pö ö

'kwa- pö -gɔn gɔɔn

ya- 'gü. "Su 'ö -kë

-gɔɔn 'ka =kwɛɛ- -nu

-mɛ 'bha ziö "dhɛɛdhö

-yö do. Plesidanng

'ö- -dhɛ zuee bha, -a

Buu -nu -wo 'go 'pö-

-wɛɛ nu mɛ "wɛɛ 'bha

-dhioo bha.

gun -kwɛ ya- 'gü bha,

'waannu.

-gɔ "dhiʋ̈, -a -gɛn -mü

"Maadhö. -Yö kë "tan

Niziɛɛ 'ka 'wo- -bha

-kaɔng do kë.

‘wo- -dhɛ “rege bha, -a
kwaa- "Kɔdivuaa -sɛ
-gbekɔ 'ka 'ö "kwi -zë
-bha -dhɛkpaɔyi 23 'ö

'Tikɛnë -yö -gun -a 'ka

-zuö

-dhɛ 'kpii- (=tɛdhɛng)
-Yö kë- -pö =dhɛ -gblü
-wo 'go kwaa- "sɛ 'gü.

-nu 'gü kö "sɛ -yö
'Yö mɛ tii "sɛ 'ö -kë

plesidanng

=Mamadu Tanng 'Dia-bha 'ka "sɛ -gɔ "dhiʋ̈

=plɛ, -bhö 'yaannu 'kii
-dhɛ kö -yö -ya 'pö "sɛ

kwa -mɔɔ -a -bha 'ö
-mɛ -nu -naa -dhioo
-nu

=gban

=dhɛ bhi -zë 'bha -kwɛ

L’orthographe DAN
Voici ce que nous pouvons utiliser
pour savoir lire et écrire en langue dan.
Les consonnes et les voyelles que vous
ne voyez pas ici sont les mêmes qu'en
français.
Attention:
1. c, h, j, qu et x n'existent pas en dan.
2. r ne se trouve jamais au début d'un
mot.
Voici le reste de l'alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
Kwaa-sɛ
ee "Kɔdivuaa
=wee
sel 'gü -wɔn
ɛ
"pɛ
déchirer
ɛɛ 'Wɔn
=wɛɛ
moquerie-nu -bha
'ö -gban =klangɛn
-gɛn
pied
Dhioo
'ö
ɛɛn
=gblɛɛn
long
ë
pë
chose

ëë
ën
ëën
ɛa
ɛan
gw
in
iin
ɩ
ɩɩ
kw
ng
oo
ɔ
ɔn
ɔɔn
ö
öö
u
un
uun

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö
töö
"su
bun
=yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
'gü
intérieur
üü
"güü
amère
ün
=blün
miette
üün
glüün
rouler
ϋ
"gϋ
brûler
ϋϋ
"bhϋϋ
tarir
ʋ
"tʋ
oreille
ʋʋ
"tʋʋ
sauce
-Wo 'dho -kɔ ( Les tons )
très haut "dhü arbre
haut 'kɔ
moyen dë
père

bas
=zɛ termite
très bas
-dhɔ
très haut + très bas "klang- singe
haut + très bas 'yënng- soleil
moyen + très bas saa- savon
bas + très bas
=gööiroko
moyen + très haut gɛan" scorpion
moyen + haut kpuu'
souche

-naa

"Nimlʋʋ 29

"Su : - Zroo -Kwɛ : 2009

-Kwaa “Kɔdivua -sɛ ‘gü -wɔn
‘Bakö ‘yii kë -së kwɛɛ tongtongdhö
Kwa kë- -pö =dhɛ

-wo 28 487. -Kwɛ ‘ö -ziö ya

-wo -yaaga. “Sɩgela

“dhʋ̈ kö ‘yii kë -së kwɛɛ. Pë

-blɛɛsü ‘ka. Mɛ 25

‘në -nu ‘ö woo ‘dho

-wo -gun 200 830. =Ya kë

pase 'ö sü -gbekɔ

“bin ‘ö -ya ka =wlöö bha,

Nivɛɛsite 'ö 'wo 'bakö

(zuee) -dhɛkpaɔyi do
-bha 'ö yö- 'ka -a

-kaɔng do (1-10) -bha

-dhɛ

=në-

-dhɛ

=në ‘ö ‘wo kë ‘bakö

‘në -nu ‘ö ‘wii gɛnyɛn -a mɛ

=slɔɔ. ‘Yö Wodiene

‘bha -nu =në ‘wo “gbʋ bɔ

-dhɛ bha ‘ö dɔ mü.

sië bha.

‘Yö “Maa “sɛ -yö dɔ

'wo mɛ 163 523. 'Mɛ

mü

-nu

‘ka =dhɛ -a -kwɛ

-nu 'ö gɛnyɛn -wo -a
=gban

-da

‘kwëë- -sü ‘ö -kwɛ
ya- ‘ka kwaa- “sɛ ‘gü

-Kwaa ‘wɔn dɔ-

-yaaga

Gizamɛ bha ‘yii kë -së

-naa

=nɛ

‘bakö ‘yaa kë sië -së

-dhɛ -nu ‘ö- -nu ‘gü -dedewo,

Kwa- -dhɛ kwaa- “sɛ

‘gü -mɛ -nu -gɔ kö ‘wɔn
bha -wo -dhɛ -ga ‘gü
-dedewo.

‘Wëëga

‘yaa

‘dhö. ‘Në ‘kpɔ -mɛ -nu

-wo wo ‘gü -dɔ “gbɩɩ- ‘ö
‘wo =klang- =saa -nu

bho. =Ya kë “dhʋ̈ ‘në
-nu ‘wii gɛnyɛn -yö -kë
‘wëë- -zuö “yi =bhaa -sü
‘ka.
.

tongtongdhö.

"Kpʋngtaadhɛ -wɔn -bha
“Gwannë -bha “su ‘ö kun “kwi “puu “sɛ ‘gü :
“Kwi “puu “sɛ -nu ‘wo -kë ‘Siinö waa- Zapɔnng ‘ka bha, “gwannë ‘ö mɛ
‘bha -nu ‘wo‘wɔn dɔ- ‘ka =dhɛ “sɛgɔ
-dhɛ -ga kö -dhɛ ‘gü
“kwɛɛ ta wo -ta, “kɛɛ
-dhɛ yumaanë “iin
=plɛ ‘ö ‘wo bha =në ‘ö
gbaan tröö, kö ‘gbɛnkö mɛ “wɛɛ ‘bha -nu
yuaan” bha, -yö kë
‘wo “sɛ ‘ö- -nu ‘gü -mɛ
-nu -wo “wɩ sië, kö -nu
-zë -a -nu zuë” =nii -yö
“su -kun -a -nu ‘gü
-nu ‘wo ziö -sü ‘ka “sɛ
‘wö -we sië dhia” “piʋ̈
-da sië. =Dhɛ “tʋ̈ ng kpö
“su ‘ö -kë -gbekɔ
“pɛpɛ ‘wö to “kpʋng
-a -nu -gɔ mü, -a -nu
‘në ‘bha ‘dhö -ziö ‘yö
‘ka bha -a -bha =taa -a ‘dhɛ ‘dhö -a ‘gü
=gbaan dɔ wo “dhi
pë bha ‘ö ö bo -kë “dhʋ̈
dhɛkpaɔyi -kaɔng
-mɛ -nu -ta, wo -mü.
“tunng. Kö mɛ ‘bha -nu
-sü ‘ka ‘yö mɛ =gban ‘ö
=plɛ ö ga do (21
-A -nu -gɔ mü
‘wo ‘dhö kö “suʋ̈ -ya gun kë- -naa ö ‘flëëzuee) ‘ka. -Kwaa
‘yënng- “tʋ̈ ng bha, ‘wo
da -a -nu ‘gü, =wa
‘gü.

Ɛsipangyë, 'Flanngsü, Kanada, ‘Kɔɔsü, ‘Grɛsü, Tiiki, Itali waa- Mɛtii "sɛ Alöziöri
"Siʋ̈ -bha 'ö- wo "bü 'ka "kwi "puu waa- mɛtii do "sɛ 'gü -gbekɔ (zuee) -dhɛkpaɔyi 23 'ka kwɛ ya'gü.

"Sɛ -nu 'wo bha

Ɛsipangë -sɛ bha, -a -

'ka, -yö kë pë -see.

=në 'ö -gʋ̈. -Kwɛ 'dhɛ

"siʋ̈ -yö =gbɔɔn

bha "dhiʋ̈ -yö -ziö.

-Kwɛ 2005 "bü "kadhi

'ö dɔ- "piʋ̈ 2006 "bü

-dedewo.

-nu 'wo -ziö tiidhö -nu

"sɔɔdhu

"saaga

-sü 'ka- -nu -ta

"Siʋ̈ 'ö -da -a 'gü -kwɛ

"gblü këng do ö -kɔ

2

(150

000)

"kadhi këng do ö -kɔ
waa-

"kadhi

"Nimlʋʋ 29

"saaga

"kadhi këng -yaaga (13

‘Kɔɔsü

"bü

=wɛnng -sü 'ka "bü -

-A -bha bha "sɔdha

5000 ‘pö. Itali, "bü

=në 'ö -gʋ̈ 'yö

'gü pë -yö kë -see

'wo dho buu -da -sü

mɛ =plɛ zë. "Sɛ -kpɛa

"siʋ̈

-mɛ

"kɛɛ -a "kwi -pö 'ö -kë

buu ga -nu 'wo "siʋ̈ -

-nu 'gü 'pö.

kë "yi -nu -da pë

"kadhi "gblü do waa-

12

'yö -gʋ̈. -A 'dhɛ 'ö
kwɛɛ

"kadhi

2009
17

000

=polisü "saɔdo zë
dhuu"

-nu kpö 'gü. -Wo

'gü

('viɔng)

'ö

'ö

-Kwɛ : 2009	

gɔmaa

(188.000)

-nu

"su : -Z roo

-ziö

-a

ta "kɛɛ yöö- =gban
-dedewo.

'Flanngsü,

=Maasɛyë

'ka

"bü

000) =në -gʋ̈ kwɛɛ.

"iin "dhasi -nu =në

draan- 'yö- -nu -bha
da. Kanada "bü "kadhi
000

=në

“bü

“kadhi

5000. ‘Grɛsü “kadhi

"kadhi 4 000 kë -gʋ̈ 'ö

-nu 'wo to pë kë -see

-gʋ̈.

Mɛ =slɔɔ -pë -nu -wɔn
=Naanaa [=naa ‘naa-] "dhɔɔ =ya -pö "Kɔdivuaa
"Kɔdivuaa -sɛ =ya -pö

=naanaa -wɔn 'gü. -A -kwɛ

=dhɛ

:

Bonua,

=Dabu,

“Tiasale, Agbovilö Azagie waa-

'sü =saa

waa- "wɛɛ 'bha -nu

'dhö, =në -ma 'yaa wo -a -nu

-kaɔng do ö ga "suesiö -naa

Ono -nu bha, -a -nu zü -gban 'gü

sɔnng -bha 'zü. =Wa kë "gbɩɩ-.

'tɔngdhö

woo- kë 'mü =dhɛ =tɔn.

'ö -kë 2001 'ka bha, =naanaa

=nɛ

=naanaa

(1990)

'ö

-ziö

"gblü

-kaɔngdo ö ga "sɔɔdhu -ta

'ö 'dhö 'yö bha. =Ya kë "dhʋ̈ kö

-A =plɛ -naa -mü =dhɛ -kwɛ

(15 000) 'yö gun =slɔɔ sië

'Ö gun -kwɛ 'ö -kë 1970 'gü

kwa -gun =naa "yi bho sië kwa

suu 'bha 'wo- -dhɛ kayɛnö 'liisë

kwa -gɔ "kɔdivuaa.

-de -gɔ yö. 19972 waa- 1973 'yö

'wëë- këng do -ta (510 -flanng).

'tɔngdhö 213 620 -slɔɔ, "kɛɛ

"kwi "puu "sɛ 'gü. 'Wëë- -yö

'yö- "kidhʋng do 'dhö to 'wëë-

=lɔɔ 'yö -kë 'tɔngdhö 77 700

-Pö 'ö 'kwa- wo bha, -a -gɛn -mü

Kayɛnö 'liisë bha -a "dhɔɔ 'yaa

'yö to 'tɔngdhö 60 000. -A

'wo- -nu =wɛnng =naanaa -dhɛ

-pö. -A suu 'bha 'wo- -dhɛ 'Ɛmë

-kë =naanaa -pö -nu 'ka

-nu 'gü bha, -a -nu 'dhö, =kwɛɛ

'dhö =dɛɛ.

-Kwɛ 1999 'gü kwa kë

-kwɛ 'ö -ziö tiidhö (2007) 'yö
'ka, 'yö -kwɛ 2008 'ö -ziö ya
-kë "dhʋ̈ -sü bha 'pö- -nu 'wo

'kwa -ya =naanaa bɔ -sü -bha
-gun -dedewo 'pë bha- 'gü.

-blɛɛsü -mü =dhɛ =bɛdhɛ -nu 'ö
-nu 'gü kö "yua 'ya 'dho -da -a

-a "kidhʋng do -yö -gun ziö sië
"Kɛɛ -kwɛ 'ö -kë 2006 'ka bha
-kaɔng -yiisiö (200 -flanng).
dɔ 'zü "kwi "sɛ -nu 'gü. =Ya

'de- 'dö- (MD2) =në- -wɔn 'dhö

'Wɔn 'ö -gban -potaasü -wɔn -bha.
Pë -së 'ö yi zë -sü -ya -kë mɛ kwi 'gü
=Naɔ mɔɔ- -sü -yaa kë

? -Wa -pö gbeng

gbeng =zinng 'gü

'gbɛ 'zü.

yö kë kwa -gɔ

wɔn 'gü -kwa yi zë kö -

'kwa

kö -yö kwa -zo 'kun.

? Yi 'ö faan nu

'ka gbeng =zinng 'gü -

baa -kɔn, "bhaa, =too,

'wo- dɔ wo =nɛ:

dhɛ =baa -së 'ka

?'Yënng- 'gü -yi bha

'dhö.

zë 'ö dho 'ö yö 'ka

'bha kë kö -ya =mɔɔ.

zuë" -da -pë -nu 'wo

"dhʋ̈ mɛ gbɛ 'waa yi zë
-Yö -së kö 'kwa yi zë
-Dhioo 'ö =dhɔtrɔɔ -nu

-yi bha, -a -wɔn "gbɩɩ-.

mɛ -dhɛ 'ö mɛ 'gü yö -mü yi 'ö 'kwa-

bha bha -a 'ka.

-

?-A -

yö kwa -zo 'kun -yö yö
bha.

'kwa- zë -kɔ sɛɛnnë
3

?=Ya 'go mü yi zë

"tʋ̈ng 'yaa =gblɛɛn 'zü,
'dho

-bhöpë

"gblʋ̈ʋ̈gblʋ̈ʋ̈ -bhö =dhɛ
waa- "wɛɛ 'bha -nu
?=Ya 'go mü 'zü, mɛ

"Nimlʋʋ 29

-kë -nu wo =dhɛ :

'dho-

'ö -kë koka 'ka, 'kwa

bhö.

"kaflɩɩ, 'te-, we "nɛɛnɛɛ

-nu

"Su : - Zroo -Kwɛ : 2009

mü-.

'Kwa 'dho 'gɔ- -

? "Dɔɔ 'ka -pë bha
-kwaa -bhö "vaandhö
kö "bin 'yii 'ma =kö.

'Wɔn 'ö -gban troo -nu -bha mɛ wɔkɔ -nu 'gü

'Wɔn 'ö -gban mɛ -dewo =klang- kë -sü -bha =Dabu, =Sikɛnngsi waa- 'Tiasale
'wo

"Kwi -pö -yaaga 'ö
-kë

=Dabu,

=Sikɛnngsi

waa-

'ka

-sü -wo mɛ "gblü

-Më -wɔn -së 'ö mɛ

=gban -da 'kwëë-

ö ga -yiisiö (724).

Kö -yö -së kö 'mɛ
-nu 'ö 'kwa dɔ 'sëëdhɛ

"gblʋ̈gblʋ̈ -nu =klang-

=gblʋ̈gblʋ̈ -nu =klang-

-yaaga

-kë 'ö- -kë mɛ -dhɛ ?

zë -dhɛ 'ka kwa -dewo

kë -sü 'ö mü -yö 'dho sië

-kaɔng

"saaga

-Yö -dhɛ "puu -dhɛ

'gü, 'ö 'kwaa -dhɛtiidhɛ

=Klang- kë -dhɛ 'ö 'wo

(1385). -Gɔɔn -nu

-tosɛa -bha =dhaklɩɩ

-nu 'wo -dhɛ tii -dhɛ 'gü

-yö -kaɔng "saɔdo ö ga

"saɔdo ö -kɔ "saɔdo

'sëëdhɛ -wo pö -sü 'ka,

kö -wo kë =dhɛ kwa

-gɔ -mɛ -nu -wo -kaɔng

'yö dhebë -nu 'wo

-dhɛ 'ka, kö- -mɛ -yö

"dhiʋ̈

-së

mɛ

waa- mɛ -kaɔng =plɛ

do waa- mɛ këng

'Tiasale

bha,

(45). =Klang- -nu

-dedewo.

mü -a -nu -da 'kwëë- -sü
"saɔdo (66). =Klang-yiisiö

ö

ga "sɔɔdhu

waa-

mɛ

-waa- mɛ "sɔɔdhu
_wo

mɛ

këng

-waa mɛ do (661),
mɛ

këng

"saɔplɛ

=slɔɔ

-sü

'ka.

-Yö

'ka. 'Mɛ 'ö 'yaa dɔ

'ö 'yaa dɔ -a -bɛn zë

-wo pö -dhɛ waa- -bɛn

'gü 'zü bha, 'kwa 'mɛ
bha 'kwa- -nu faan dɔ
'dhö 'pö.

-dhɛtiidhɛ 'gü.

"Yɩɩ -wɔn
Gɔndënë do bha we mü -kɔ 'ö- -gɔ, -a -naa 'yaa 'dhö. =Ya we mü 'yö =ya -wɔ "bü. -A kë -pë 'ö gun
'yö bha. =Dhɛkpaɔyi do 'ka 'yö- pö ö bha 'bɛɛ- -dhɛ: ‹‹A 'bɛɛ-, we "bhʋ̈ 'ö 'ma- mü 'a -wɔ "bü yaa, 'kaa
-dhioo 'në 'bha dɔ n -ta
-ee!››
'Kwa- pö "dhʋ̈ kö kwa- -pö =dhɛ 'sëë ya 'ka- -wo pö 'wɔn 'dhɛ 'ö -gü 'ö 'yaa -së -kaa pö n -dhɛ.

“Gwënng
‹‹'Mɛ 'yaa yöö =gwëë 'yaa -gleng ma.››

Pë -Wlangda -sü
Wo Kpö "gbɩgbɩ -nu -ta "pʋ 'sëëdhɛ
-Wo kpö "gbɩgbɩ -nu -ta "pʋ 'sëëdhɛ 'ö "kwi 'dhö- -dhɛ disiɔnngnɛɛ bha kwa -bha 	
=nɛ. Danwo pö -mɛ -nu 'kwa kwa -bha =slɔɔ. Kwaa- "Kɔdivuaa -sɛ -to "dhʋ̈ -sü 	

'gü 'mɛ 'ö 'sëëdhɛ ya 'ö- -nu -gɔ kwa =në 'ö 'kwa- mɛ -yaaga -naa 'ka.	=Ya kë “dhʋ̈
kö kwaa- “yʋʋ -mü. -Kwaa- “yʋʋ -mü. Kwa -bha =ya kë -së.
	

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ.
Yii- ‘drɛsü -mü 08 BP 857 Abidjan 08 ‘ka. Tel. 08 18 08 88 / 06 39 04 88
4

"Nimlʋʋ 29

"su : -Z roo

-Kwɛ : 2009	

‘Mɛ -nu ‘ö ‘wo ‘sëëdhɛ ‘ö ya- -kë, wo -mü =Sai Zoziasü , "Dhɔɔgbö Zafe, =Kesɩ Mɔyan Dhifɔngsü,
Valangtɛn Vidrinö waa- Edhɛna Pɛdhɛkwalösökaya ‘ö- -nu =gban =plɛ ‘wo go Dhusi ‘ö -da “Anɛsü ‘ö go
‘Suisü , -a -nu ‘ka.

5

"Nimlʋʋ : 29 "Su : -Zroo -Kwɛ : 2009

"Su -bha 'sëëdhɛ -mü		"Gwɛɛtaawo	

‘Wɔn yaa kë –sü =ya sɔ =dɛɛ -dedewo

‘Në dhebë ‘në ya, -a -kwɛ -yö kaɔng do ö ga do ‘yö dho ö dhuëë- =keng- ‘yö- dhuëë bha ‘ö ‘gu dɔ- -bha.


“Dhi -wo -yan kpö ‘në ‘ö go ‘sëëdhɛ ya, -a -bɛn zë -mɛ “piʋ̈

‘Sëëdhɛ ya -yö -dho ‘pö- -mɛ -nu =në- -nu “piʋ̈ kpɛnngdhö. -A -gɛn -mü =dhɛ -a -nu ‘gbɛ -dhɛ ‘waa =dhɔtrɔɔ =plöödhɛ “sɔɔ.

Yö =në- -wɔn ‘gü, ‘yö -kɔ ‘ö ‘wo dho wo “dhɛ kë- ‘ka- -bha, ‘yö ‘sëëdhɛ ya ‘ö- -a sɛɛnnë ‘bha pö.

-A -bɛn ‘yaa zë -sü ‘ka -wo kpö “gblʋ̈gblʋ̈ ‘gü.

=Ya ‘go mü, ‘pë nu ‘ö- -nu bhawɔn ‘dhö nu bha kö -wa nu kë, kö kë “klʋ̈ʋ̈klʋ̈ sü yö kë -a -nu gɔ kpɛawo, ‘yö a nu dhiang zë. A wɔn ‘gü, yö së -a -nu bha ‘ka kö wa wo pö. A ‘gü wɔn nu wo mɔɔ a -bha ‘ö ‘wo- dha “iin ‘ö ‘wo -a -nu -bha mɛ ‘bha dha.=Bɛdhɛ nu ‘ö a nu ‘tɔ nu ‘wo ‘sëëdhɛ ya ‘gü, dhioo wo nu ‘ö ‘wo ‘gü, ‘mɛ nu ‘ö waa nu blɛɛsü nu kë, “iin ‘ö waa nu ya =blëë ‘gü, ‘mɛ ‘kö yöö pö a nu bha wo ya, a mɛ ‘yaa ‘dhö. A nu bha kë tiaandhö sü ‘ö bha, ‘yaa za -dɔ ‘gü wɔn ‘ka ‘zü.





1) ‘Yuöö “glɛɛn ya =nëng mɛ bhɛa”


  =Ya kë =dhɛ ‘yuöö “glɛɛn “iin pë “wɛɛ ‘bha =ya =nëng mɛ ‘bha bhɛa” kö a bho mü kɔ “slë ‘yaa ‘dhö, kö a mɛ ‘yaa “tɛɛ dhɛ yö sië së ‘ka, ‘wɔn ‘ö dhɛ ‘dhö a bha kö ‘ü a kë a mɛ gɔ yö =nɛ:
  
  Blɛɛsü ‘gü, bhö dɔ a mɛ =taama =dhɛ kɔ ‘ö ü “yan ‘dhö -a -bha ‘sëëdhɛ -ta ya- ‘dhö. Ü gbe nu bɔ a gɔ; ü kɔdhɛ da “kʋʋ.
  
A =plɛ naa ’gü, ü kɔdhɛ bha a =nëng a ‘gu ta a bugɔ gɔ “dhuʋ̈ dhɛ waa “sɩga nu =zinngü. Ü kɔ ‘ya ‘dho bɔ a “sɩga ta.

  A yaaga naa ‘gü,a ‘gu bha a bhloo “gbɩɩ ‘ka ‘ko ta ‘gbɛ ‘ka kö “tɛɛ yö ‘go a gɔ “sia =yën -yö da. “Kɛɛ bhöö bhloo “vaandhö ‘ko ta ‘gbɛ ‘ka. ‘Bha a kë “dhʋ̈ “tɛɛ yö dho ‘go a tong ‘gü ‘ö ‘pë ‘ö bhɛa” bha a bho mü. Ü mɔɔ a bha ‘ü a kë a gɔ “dhʋ̈ pinngpinngdhö “ni kö ‘yaa ‘go sië ‘mü.
  
￹￹=Ya kë ‘zü =dhɛ ‘mɛ ‘ö pë ‘ö =nëng a bhɛa” bha faan ya kë a bha =ya ziö- ‘ka ü ta, kö “yan së ‘yaa a gɔɔ ‘zü, a ‘waannu =dhɛ kɔ ‘ö ya a ‘dhö “vaandhö:

A wɔ ö ko ta. Bhö dɔ a ta =dhɛ kɔ ‘ö ya a ‘dhö. Ü kɔ =plɛ bha a wɔ ‘ko –ta, a bugɔ waa “sɩga =zinng ‘gü. =Nëng a ‘gu bha ta “gbɩɩ ‘ka “kɛɛ “vaandhö wɔn ‘ka kö “tɩng yö da. A kë “dhʋ̈ ‘ko ta ‘gbɛ ‘ka “ni kö ‘pë bha ‘yaa ‘go sië ‘mü.

2 “Yua ‘ö mɛ kë mɛ ga yö ‘ko “dhiʋ̈ dhɛ nu ‘gü (=Gla “kpɛa)

“Yua ‘ö mɛ kë mɛ ga yö ‘ko “dhiʋ̈ dhɛ -nu ‘gü bha, ‘mɛ ‘ö ‘yii a kë së, yö mɔɔ a bha ‘ö mɛ “pɛɛn do ga a bha.

‘Mɛ ‘ö ‘bha ga =dhɛ ü ga yö ‘ko “dhiʋ̈ dhɛ nu wo bhɔ wɛɛndhö, ‘ö “yi nu ‘wo kan nu wo “slʋ̈ʋ̈dhö, ‘bha ‘dho ü de sëë bho ‘zü, a “dhɛ “gbɩɩ ‘ö ‘dhö a ga ‘ö ya:

Mlü “flɩɩ bha, yɛɛn” “piʋ̈ kö bhii ‘dho yi ‘gü, ‘yö ‘ü a “sang ‘në yan yiisiö dan. Pë bhö ‘ka “sang =në ‘ö ‘kwa wɩ a ‘ka. ‘Bha a dan ‘yö ‘ü dɔ “yëë ( kö kwa pö ‘ü “yi sɛa=loo bha). “Yi bha yö ‘to bha “dhʋ̈ kö dhɛ yö =kpaɔ. 

‘Bha bö dhia” “piʋ̈ kö ‘bhii pë ‘bha bhö =kö, ‘yö ‘ü “siʋ̈ ya. “Yi ‘dhɛ ‘ö wɔ mlü “flɩɩ bha ‘ö kë “yi blɛɛsü ‘ka bha, ‘yö ‘ü a bho a bha, ‘ü “yi dee “wɛɛ ‘në ‘bha =loo pë ‘në ‘bha ‘‘gü, ‘ü dɔ “siʋ̈ ta ‘ü mlü ga bha, a =loo ‘gü. ‘Bha ga =dhɛ yöö ya “tɛɛ sü bha bhoo, ‘yö ‘ü bho “siʋ̈ ta, ‘yö “yi =plɛ naa bha ‘ü bho a bha ‘zü, ‘yö ‘ü “yi “wɛɛ ‘bha =loo bha, ‘ü dɔ “siʋ̈ ta. Yaa pö yöö ya “tɛɛ sü bha, ‘yö ‘ü a bho ‘mü, ‘ü “yi ‘dhɛ bha, a bho bha. Kö ya kë “yi yaaga naa ‘ka.

‘Yö ‘ü a dee “wɛɛ ‘bha =loo pë do bha ‘gü ‘ü mlü bha a =loo =bhaa. Yaa pö yöö “tɛɛ, ‘yö ‘ü- bho ‘mü, ‘yö “yi bha ‘ü bho bha, ‘ü a dee ‘bha= loo bha, ‘ü dɔ “siʋ̈ ta. Yöö “tɛɛ, ‘yö ‘ü- bho ‘mü, ‘ü “yi ‘dhɛ bha a bho bha.=Ya kë “dhʋ̈ kö “yi ‘ö ‘ü a ziö mlü ga bha, a bha “dhia “piʋ̈ bha, ü a ziö a bha ‘ko ta yiisiö. A ‘dhɛ ‘ö wɔ a bha ‘ö dhɛ yö =kpaɔ bha, ya da mü kö ya kë “sɔɔdhu. =Ya ‘go mü ‘yö ‘ü mlü ‘ö ya dhëë “kan bha ‘ü bhö, ‘ü =gban bhö. ‘Bha ü bo a bhö sü ‘ka, kö ‘bhaa bhii pë “wɛɛ ‘bha bhö a ziaan ‘gü “dhɛdhɛ yiisiö “piʋ̈. 

A “sunma yö kë =dhɛ kö ‘ü a bhö “dhɛdhɛ “saaga (8) -naa ‘ka dhia” “piʋ̈, kö bhii ü “yan ‘to ‘yënng ya mɛ gɔ =zinng ‘gü “tʋ̈ng ‘ö kë=mingdi ‘ka bha,=në a gɔ kö ‘ü gun naa pë bhö.

(Ü dho a kë “dhʋ̈ dhɛkpaɔyi kɔng =plɛ ö ga “saaga “piʋ̈. ‘Waa wlö dhɛkpaɔyi “wɛɛ ‘bha ta tongtongdhö. ‘Bha kë “dhʋ̈ kö ‘bha “kian zë. Kö bhii a zü dee bho.

A mlü ga “yi “nangglüü nangglüü ‘ö yöö da ü ga yö ‘ko “dhiʋ̈ dhɛ nu ‘gü bha, =në yöö dhii nu ‘ö ‘wo mü, ‘ö ‘wo ü ga ‘gü dhɛ nu bhɔ sië bha, a nu bho ‘mü.

Dhɛkpaɔyi kɔng =plɛ ö ga “saaga bha kö ‘ü nu yö ‘ko “dhiʋ̈ kö ‘bha ü de dha dedewo. Ü dho kë “klʋ̈ʋ̈klʋ̈.

=Bɛdhɛ “gbɩɩ =në ‘ö ‘ü ga naa bhaa ‘gü bha.

3 Dhebë ‘ö ‘gbiöö ‘ö dho kë kɔ ‘ö bha kö yö ö ‘në ‘kpɔ yi dɔ

Kɔ ‘ö dho, ö ‘në ‘kpɔ “tʋ̈ng dɔ ‘ka yö nɛ:

Dhebë bha, ö kɔ “zu kɔ to =taama sü ‘ö a kë, “iin ‘ö bɔ ‘ka dhebë nu bɔ dhɛ ‘gü bha, ‘ö sü dhɛkpaɔyi to =taama sü bha bha, yö “su yaaga bho “dhiʋ̈, “iin “kan- “dhiʋ̈. =Ya ‘go mü kö yö dhɛkpaɔyi “saɔplɛ (7) zuö a ta.

A “sunman yö kë =dhɛ kö a bha kɔ “zu sü dhɛkpaɔyi to =taama sü yö kë “su ‘ö kë “kwi a “su ‘ka, ‘ö kë zangvie ‘ka bha, a dhɛkpaɔyi kɔngdo (10) ‘ka, kö kwaa dhong =ni: zangvie dhɛkpaɔyi kɔngdo, =wa “su yaaga “kan “dhiʋ̈ kö yö dho bɛ “su ‘dhɛ ‘ö ‘wo dhɛ Ɔkötɔbrë “kwi wo ‘gü bha, a dhɛkpaɔyi kaɔng do –bha. =Ya kë “dhʋ̈, =wa dhɛkpaɔyi “saɔplɛ da a ta, kö ya kë Ɔkötɔbrë dhɛkpaɔyi kɔngdo ö ga “saɔplɛ. Kö “tʋ̈ng ‘ö bha a zü dhɛ bha yö dho ‘në ‘kpɔ ‘ka. Kö dhɛkpaɔyi kɔng do ö ga “saɔdo, ö ga “saɔplɛ, ö ga “saaga waa ö ga “suɩsiö bha, yö dho ‘në ‘kpɔ a do ‘ka.

=Ya kë “dhʋ̈, kö yö së kö ‘mɛ ‘ö a “piʋ̈ ‘ö ö ‘në ‘kpɔ yi dɔ, yö ö “tʋ̈ng kë dhɛkpaɔyi tomaasü ‘ö “su yö a ‘ka bha, a ‘gü.

4 Köng bhɛ “sɛɛ bha =bɛdhɛ “gɩɩ mü

Dhebë nu ‘ö ‘wo ‘gbiöö ‘ö nu gɛn =ya bhla, a nu bha=bɛdhɛ do =nɛ:

Köng (“Maa “sɛ ‘gü mɛ nu wo woo pë dhɛ kpɛa) bhɛ “sɛɛ ‘ö bha, =bɛdhɛ së dede mü dhebë nu ‘ö ‘wo ‘gbiöö ‘ö nu gɛn =ya bhla, a nu bha ‘ka. ‘Wo dho a kë kɔ ‘ö bha, yö =nɛ: köng bhɛ “sɛɛ ‘ö bha, waa kun =kwɛɛ tiantiandhe bho, “iin ‘zü a ‘dhɛ ‘ö dho =mɔɔ a nu =kwɛɛ tiantiandhe ‘ka, waa ‘sü, ‘yo ‘wo a kpa së ‘ka, a “yi ‘ö bha, ‘yö ‘wo a “vɛdhɛ yan do “iin =plɛ mü.

5 kwi ‘kun –yua

Kwi ‘kun bha, “yua kpɛnngdhö ‘yaa mü. Yö kë “yua nu =në a nu =keng. Kwi ‘kun bha, yöö dede ‘ö ‘ya dhɛ ‘ö bha, yö mü, a bha da ‘gü da ‘ö wo naa =sië “gbɩɩ ‘ka dedewo ‘në ‘sɛɛnnë nu gɔ bha, a ‘ka.

=Ya kë =dhɛ ‘mɛ ‘ö “yua ‘dhö bha kö “nɛnɛ yö nu ta, ka sɔ bho a mɛ bha “pɛɛpɛdhö. =Ya kë ‘në sɛɛnnë ‘ka, -ka sɔ ‘ö bha bha, a gban bho a bha “pɛɛpɛdhö =dhɛ kɔ ‘ö ‘në ‘dhö wɔ a ‘ka ö ‘kpee ‘ka ya- ‘dhö.

A kë sü ‘ö =dhɛ kɔ bha ‘dhö, ‘yö së. ‘Ka sɔ bho  a bha ‘yö “nɛnɛ “bhʋ̈ ‘dhö =lɔɔ.

‘Yaa së kö ‘ka a kë =dhɛ kɔ ‘dhɛ ‘ö ya ‘dhö.

=Ya kë “dhʋ̈ “nɛnɛ da ‘gü =në ‘ö da “yuamɛ bha gɔ.

=Ya ‘go mü ‘mɛ “ʋʋ ‘mɛ ‘ö “nɛnɛ ‘ö a mɛ bha, yö së kö a mɛ yö “yi mü, yö “dhü bhɛ nu “yi mü.

=Ya kë ‘në sɛɛnnë ‘ka, yö “yi ‘ö =ya “tɛɛ ‘ö =ya =dhiëë bha, a mü. 

Dhɛa” ‘kpɔ: 

Yö “dhʋ̈ tɛan ‘ka =dhɛ ‘në nu ‘wa ‘dho “sukadhu pë nu bhö, =ya kë “dhʋ̈ kö bhië” ‘në nu woo gɔɔn a nu ‘gü ee ?

A yɔɔ: =sua mü. “Sukadhu pë nu bha ‘waa bhië” ‘në da ‘në nu ‘gü. “Sukadhu pë nu bhö sü bha, yö dho a nu gba “sɔn kë =në a ‘ka. A gɛn mü =dhɛ ‘në nu ‘ö ‘wo bha, a nu =miëë ‘gü dhɛ ‘ö a nu “sɔn ‘dhö gban sü ‘ka ‘gü bha, ‘yii kian =kö. A kë “dhʋ̈ sü bha ‘gü, ‘pë ‘ö bha “nɛɛ nɛɛ dhɛ ‘ö ziö sü ‘ka naa ‘gü waa pë “wɔ sü kö wa nu bhö, ‘në nu bha a nu “sɔn nu wo dho see.

=Ya ‘go mü, kö ‘në nu wo nëng kë “sukadhu pë nu bhö sü bha ‘gbɛ, bhöpë kpɛnngdhö bhö sü faan ‘yaa kë a nu ‘gü.

Yö “dhʋ̈ tɛan ‘ka =dhɛ ‘yaa së kö ‘në nu wo tɔyaan bhö, =ya kë “dhʋ̈ kö woo kë =kwan mɛ nu ‘ka ee?

A yɔɔ: ‘Aa bhoo, =sua mü. A dhɛ ya bha ziaanwo kö wa bhö. A gɛn mü =dhɛ tɔyaan bha yö mɛ kwi ‘gü dhɛ bha pë së dede =në ‘ka. A wɔn ‘gü ‘në nu bhawɔn ya bha kö wa bhö.

Yö “dhʋ̈ tɛan ‘ka =dhɛ “dhü bhɛ nu ‘ö ‘wo kë nu wo =dhɛ dhöng (seɩ”) nu, =goyaa nu ‘dhö bha ‘mɛ ‘ö ‘kpin “iin kwi ‘kun ‘dhö bha, a mɛ ‘ya ‘dho a bhö ee?

A yɔɔ: =sua mü. A dhɛ dede ziaan ya bha kö a mɛ yö “dhü bhɛ nu ‘ö ‘wo “dhʋ̈, ‘ö da ‘ka ziaanwo a “wɛɛ ‘bha nu bha bha, kö a mɛ ya bhö kö ya nu “yi nu mü.

6 ‘Yuöö “glɛɛn =ya =nëng ü bhɛa” (2)

‘Ü pë bhö sië kö ‘yuöö “glɛɛn yö =nëng ü bhɛa”, ‘yuöö ‘ö go ‘tɛɛ dede ‘ö gü bha, ü =wee pa ‘ka kɔngga “iin ‘zü ‘tɛa ‘gü pa ‘ka kɔngga bha, a ma ‘tɛɛ dede bha a “tʋ “dhiʋ̈ pinngpinngdhö. Yö dho ‘to ‘ka “dhʋ̈ ‘ö ‘yuöö “glɛɛn bha ‘ö =lɔɔ, ‘ö go ü bhɛa”, ‘ö kë ü dhasü ‘ka.

7 Bhangglöö(bandhe), =bɛdhɛ “gbɩɩ mü

Bhangglöö bhɛ ‘ö ya pëkë (tan) bha, yö mɛ gba pëbhee ‘wɛɛ ‘bha nu bhö dhɔ ‘ka.

‘Mɛ nu ‘ö faan ‘yaa a nu bha, “iin ‘ö =wa kë zii , ‘ö wü waa tɔyaan nu bhö sü =ya kë a nu bha “gbɩɩ bha, a dhɛ ya bha kö wo bhangglöö pëkë sü bhö “tʋ̈ng ‘gbɛ dhɛ ‘gü.

‘Mɛ nu ‘ö wü waa tɔyaan nu bha a nu bhö sü ‘ö nu bha “gbɩɩ, waa pö woo a nu bhö, wo mɔɔ a bha ‘ö ‘wo nu bhö bhangglöö pëkë sü ‘ka.

‘Mɛ ‘ö bhië” ‘në =ya gɔɔn a ‘gü, a =bɛdhɛ =nɛ. A mɛ yö bhangglöö pëkë sü ‘sü, (“Maa mɛ nu wa dhɛ bandhe). A ga ‘ö ‘gü bha ya bho ‘gü, ya “zu, ya ‘kpɔ ‘yënng dhɛ. =Ya ga, ‘yö a bi bho. A bi bha yö mɔɔ a bha ‘ö pa, “iin ‘ö a =kaan “bhaa “puu ‘ka, “iin mɔni ‘ka ‘ö bhö. 

Bhië” ‘në =bɛdhɛ “gbɩɩ bha. A mɛ ya ‘gü dan.

8 ‘Ü “ta ‘sü sië kö kpaa ‘në yö ‘dho ü “yënng

A ‘bha nu =ya kë, ‘ü “ta ‘sü sië, kpaa ‘në ‘bha bha yö nu ‘ö sɔ ü “yënng. Yö bhɔ =dhɛ slëë yö bhɔ.

‘Bha ga =dhɛ =ya sɔ ü “yënng, ‘bha ‘dho ü kɔ ziö ü “yan “dhiʋ̈. Ü slëë ‘gü “vaandhö kö ‘ü ü ta ya ziaan ‘ü ‘dho sië ‘ka bha, a gɔ ‘kii ü “yan “pʋ. ‘Bha a kë “dhʋ, yö dho ‘to mü ‘ö go ü “yënng.

9 ‘Pë ‘ü bhö ‘ö ü “gblü ziö sië, a “gblü ziö ‘ö bha, a =bɛdhɛ =nɛ

  ‘Bha ‘dho ü de sëë bho “wɛɛwɛ =bɛdhɛ “wɛɛ ‘bha mɔɔ sü ‘ka =dhɔtrɔɔ =plöö.
  
  Dhɛ ga, ü “gblü ‘ö ziö sië, bhö =wee bi ‘në sɛɛnnë ‘sü ü kɔngga “iin “sang ‘në “zɔ “dhiʋ̈, ‘ü da pë ‘në ‘bha ‘gü, ‘ü “yi =loo ta. ‘Bha pë ziö ‘gü =ya kaan “kwëë së ‘ka, ‘yö ‘ü mü. ‘Bha ü bo a mü sü ‘ka, ü “gblü blɛɛsü ‘ö dho ziö a ziaan ta bha, =ya ‘go a ‘gü, kö ü bha “gblü ziö bha =ya yën. “Kö ‘zü ‘ö ‘wo pö bhii “ta =gblɛɛn ‘kpɔ =dhɛ mɛ yö go “Maadhö mɛ yö dho ‘Biya, ü “gblü “wɛɛ ‘bha ‘yii ‘dho ziö ziaan ‘ka ‘ü dho ‘ü =loo ‘ka.

10 ‘Ö ü “piʋ̈ ‘ü kë ü faan ‘gü kpɛɛwo: “nimlɔɔ blɛɛsü

  ‘Mɛ ‘ö “piʋ̈ ‘ö kë ö faan ‘gü “tʋ̈ng =gban ‘gü,‘ö “piʋ̈ “gʋng ‘ya ‘dho ö kë =plɛplɛ, dhia” “piʋ̈ =gban “pɛpɛ ‘gü, a mɛ ya bö kö ‘yii pë “wɛɛ ‘bha bhö =kö, “yi dede ‘ö ya, a sandhe, “iin ‘zü a zuɛɛbhɛ, “kwi yö ö bha pë dhɛ ‘dhiitrë, a mɛ ya do mü. Ya ö bo a kë “dhʋ̈ sü ‘ka, ‘yö yöö pë bhö, ‘yö gun a bhö naa =tɔn. “Kɛɛ a mɛ yö ö ‘gü dɔ “gbɩɩ ‘ya ‘dho pö ‘ö dhɛkpaɔyi nu da a “yi bha a mü sü =zinng ‘gü. A kë “dhʋ̈ sü bha ‘yaa së.
  
  ‘Wɔn ‘ö bha, ‘mɛ ‘ö ya =bhlëë ‘gü dedewo, kö a mɛ =ya ‘wɔn së kë ö de dhɛ.

11 ‘Ö ü “piʋ̈ ‘ü kë ü faan ‘gü kpɛɛwo: “nimlɔɔ =plɛɛ naa

  Kɔ do ‘ö kë faan ‘gü sü “nimlɔɔ blɛɛsü bha ‘dhö ‘ka, ‘ö gban “yi ‘dhiitrë do mü sü bha bha, ‘yö a ‘dhɛ ‘ö ya, a bha ‘dhö ‘ka. ‘Bha bö dhia” “piʋ̈ kö ‘bhii pë ‘bha bhö =kö, bhö mɛtii dhöng (seɩ”) bhɛ do bhloo kö ‘ü a “yi =loo “vɛdhɛ do ‘gü, ‘ü “yi =loo ta yö “vɛdhɛ bha pa. A kaan “kwëë së dede ‘ka. A mü. “Kɛɛ a kë “dhʋ̈ yi =gban “pɛpɛ ‘ka. ‘Bha kë “dhʋ̈, ü dho kë ü faan ‘gü “tʋ̈ng =gban ‘gü, “gʋng ‘yii ‘dho ü kë =plɛplɛ.

12 =Mlɛɛ =ya ö “dhidhi -pɛn ü “yënng

  =Mlɛɛ =ya ö “dhidhi =wɛng ü bha mɛ ‘bha “yënng dhɛ ‘ö “dhɔɔkɔ ‘dhö bha a ‘gü, ü ‘gü dɔ “gbɩɩ kö ‘ü “nɔnɔ, ‘ö kë “kwi a “nɔnɔ ‘ka, ‘ö ‘yaa “nɛɛnɛɛ, ‘ö ‘wo dhɛ “kwi wo ‘gü bɔngdhe ‘wluziö bha, ‘ü a do ‘dhɔ kö ‘ü “yi yö ‘mɛ ‘ö =mlɛɛ ‘dhö ö “dhidhi =pɛn a “yënng bha, a “yan ga =plɛ bha a nu ‘gü. ‘Bha kë “dhʋ̈, yö dho kë “klʋ̈ʋ̈klʋ̈. ‘Wɔn ‘bha bha ‘bha, ‘yii ‘dho a kë tongtongdhö. =Bɛdhɛ “gbɩɩ dede =në ‘ü a -ga sië bha.

13 “Sɔn kë =bɛdhɛ

  ‘Mɛ ‘ö ü “sɔn ‘dhö ü kë sië, =ya kë =dhɛ ü “sɔng ga ‘ö ü kë sië bha a yɛ ga ‘dhö ‘gü, ‘bha ‘dho ü de sëë bho, =bɛdhɛ ‘ö ya a kë.
  
  Ü “sɔnga bha ‘ö ü kë sië “tʋ̈ng dede ‘ö ‘ka bha, ‘bha ‘dho ‘kɔ =taama kë dhɛ ‘gü, yee” “viëë ‘në ‘bha yö kë ü gɔ. ‘Bha ‘kɔ =taama bha kë, ü ‘gü dɔ “gbɩɩ kö ‘ü ü dega gbo ‘ö bha, ‘ü sɛɛnnë ‘bha ‘sü “dhü ‘në “zɔ “dhiʋ̈ kö ‘ü a ya ‘gü, ‘ü yee” “viëë bha a ya ta. Ü mɔɔ a bha ‘ö ‘ü kë “dhʋ̈ ‘ko ta =plɛ “iin yaaga dhɛkpaɔyi do bha ‘ka. Kö ü gbo ‘ü ya a ‘gü bha, a =fii ‘kö bha yö da ü =miëë bha a “piʋ̈, kö ü “sɔn bha yö dɔ dinngdhö, kö ya kë a bo sü =në a ‘ka bha. ‘yii ‘dho ü kë ‘zü tongtongdhö ‘ö to ‘ka “dhʋ̈ kwɛ ‘gbɛ dede “piʋ̈.
  
  A ‘gü ma ‘ka =dhɛ ü dega gbo mü. A kë ‘“dhʋ̈ sü ‘gü, a yënng ‘ya ‘dho ü kë. Mɛ ‘yaa yënng kë mɛ dha pë gɔ.

14 Dhiëë =bɛdhɛ

  ‘Mɛ ‘ö dhiëë =ya dɔ ü bha dee ‘gü, bhö bhangglöö (bandhe) bhɛ ‘ö ‘yii pë kë (tan), ‘ö kpo ‘ka bha, a “kplü “kan kö ‘ü a ya ü bha dhiëë bha a ta. Yö dho dɔ “vaandhö. =Ya bo dɔ sü zë a ‘ka, kö a zua wɔn =në ‘ö =ya ‘to.

15 Bhangglöö dhü “yi

Bhangglöö (bandhe) dhü “yi bha bhië” ‘në =bɛdhɛ “gbɩɩ mü.

A dhü “yi bha, “kaflɩɩ mü ‘ka “sang ‘në “iin ‘zü “sang ‘në ‘sɛɛnnë bha, a do ‘sü kö ‘ü bhangglöö dhü bha, a “yi yan yaaga “iin yiisiö ‘kun a ‘gü. =Ya ‘go mü kö “sang ‘në do bha ‘ü ‘sü kö ‘ü “zɔ “yɔn yan yaaga “iin yiisiö dan a ‘gü =dhɛ kɔ ‘ü bhangglöö bha kë a ‘ka bha ‘dhö. ‘Bha ü bo kö ‘ü a bhangglöö “yi ‘ü dan bha ‘dhö , “zɔ “yɔn ‘ü dan bha ‘dhö, a nu gban =loo “kaflɩɩ “yi “wɔsü dede “vɛdhɛ yan do ‘gü, ‘ü pë ziö a ‘gü kö yö kaan “kwëë së ‘ka, kö ‘ü a mü.

Yö ziö bhië” gɔ =dhɛ mɛ yö më kë.

16 “Üü dɔn ‘ö ‘në nu kë bha, a =bhɛdhɛ =nɛ:

‘Mɛ ‘ö “üü ‘dhö ü bha ‘në kë sië, a mɛ yö ö “tʋ ‘to së ‘ka kö ya kë =ni:

Yabha suu ‘dhɛ ‘ö ‘wo dhɛ ai “iin lai (a” i, la” yi) bha a mɛ ya “pɛn do “iin “pɛn =plɛ ‘sü. Ya wüü wüü “iin ya =dhiëë. A böö bha, ya ‘sü kö ya =loo “yi “vɛdhɛ yan do ‘ö ya “tɛɛ tiaandhe ‘ka, a =bhaa. A mɛ yö ö kwaa zü “tʋ̈ng kpö ‘në sɛɛnnë ‘ka. “Kwi nu wo woo pë pö minitö kɔng do. =Ya =dhiëë kö “sang ‘në sɛɛnnë bha, a mɛ ya yan =plɛ “iin yaaga =loo bhöpë “iin müpë “nɛɛnɛɛ ‘bha ‘gü, kö ya kaan ‘ka, ya nu ‘në ‘ö “üü ‘dhö a kë sië bha a dhɛ. “Kɛɛ yö kë ‘në ‘ö a kwɛ ‘yii yö =kö do -bha a ‘ka.

17 ‘Mɛ ‘ö ‘gu =ya ma bha

‘Mɛ ‘ö ‘gu =ya ‘ma bha (‘ö ‘yaa ö gboo sië) ‘ö dho a kë kɔ ‘ö bha yö =nɛ.

A mɛ yö yabha kpö do ‘sü ya kaan kaan. =Ya ö bo ko ya =loo “yi “vɛdhɛ yan do “iin =plɛ ‘ö =ya “sukadhu da a bha a =bhaa, ya dɔ “siʋ̈ʋ̈ kö yö “tɛɛ “tʋ̈ng kpö ‘në sɛɛnnë ‘ka (minitë kɔng do “iin kɔngdo ö ga “sɔɔdhu “piʋ̈). =Ya bo “tɛɛ sü ‘ka, =ya =dhiëë, dhia” “piʋ̈, ‘mɛ bha kö ‘yii pë ‘bha bhö =kö, kö ya “vɛdhɛ yan do mü. Yɛɛn” “piʋ̈ kö yöö ‘dho yi ‘gü, kö ya do mü. 

Kö ya kë “dhʋ̈ sü =bhlëë ya, a ‘gu ta yö dho lɔɔ 

“Iin ‘zü ‘mɛ ‘ö a ‘gu =ya ‘ma bha, a mɛ yö mɛtii seɩ” bhɛ do “iin =plɛ ‘sü ya “yi bho ya =loo “yi ‘ö ‘yaa “wɔwɔsü “iin ‘ö ‘yaa sɛa bha ( ‘kwa pö “dhʋ̈ kö kwa a pö “yi ‘kpɔng kpɔng), a =bhaa. Ya kaan ‘ka së ‘ka. =Ya ö bo kö ya mü. “Kɛɛ ‘ö mü sië kö yö “ta ‘sü sië- ‘ka “lɛɛdhö, kë “dhʋ̈ kö yö da a kwi ‘gü së ‘ka, ya ‘gu lɔɔ.





18 ‘Mɛ ‘ö =gwan =ya “kan ta

‘Mɛ ‘ö =gwan =ya “kan ta ‘ö dho a kë kɔ ‘ö bha kö yö “kan yö =nɛ.

Blɛɛsü ‘gü, a mɛ yö ya “zɛnngdhö.

A plɛ naa,a mɛ yö ö yun bhloo minitë “sɔɔdhu ‘piʋ̈, “iin yö ‘to ‘ka “dhʋ̈ a =gwan yö ‘gbaannu. =Ya kë ‘zü =dhɛ ‘yaa yan sië, a mɛ yö yeɩ” “viëë kpö ‘në nu kë kö ya nu sɔ ö yun “dhi nu bha a nu ‘gü, kö ya nu “zɔ nu ‘to “yɛɛ. =Ya ö bo a kë “dhʋ̈ sü ‘ka kö yö ö yun nu bhloo ‘zü ‘bha wo minitë “sɔɔdhu ‘ka. =Ya ‘go mü kö ya yeɩ” “viëë nu bha a nu ‘to mü “dhɛdhɛ kpö ‘në ‘bha ‘ka, kö yö gun naa a bho ‘mü “lɛɛdhö ö ‘suaan ‘ka.

(‘Mɛ ‘ö =ya kë =sië =sië ‘ö =gwan ‘dhö kan a ta, yö nëng kë nu wo seɩ” ‘ö kë “kwi a seɩ” ‘ka, ‘ö ‘wo a dhɛ orangziö bha ‘dhö, =tanmatii nu ‘dhö, a nu bhö sü bha, kö yö mɛtii seɩ” nu “yi mü.

‘Ö kë sië “dhʋ̈, =gwan ‘yii ‘dho nu ta.

19 Dɔn “kpɛa =bɛdhɛ: “nimlɔɔ do

‘Mɛ ‘ö dɔn “kpɛa ‘dhö bha, a mɛ yö “kaflɩɩ mü ‘ka “sang ‘në ‘sü, yö “zɔ “yɔn yan do dan a ‘gü ya =loo pë ‘bha ‘gü. Yö “sang do bha ‘sü yö mɛtii seɩ” “yi “sang ‘në yan do ‘dhö, “kwi a we “gbɩɩ, “sang ‘në yan do ‘dhö yö pë yaaga bha, a nu =gban kaan “kwëë së ‘ka. A mɛ =ya ö bo, “sang ‘në bha ‘yö a yan do mü. “dhɛdhɛ yaaga =ya ziö, ‘yö do ‘bha mü.

“Dhɛdhɛ yaaga =ya ziö, ‘yö a do ‘bha mü. A yaaga ‘bha =ya ziö ‘zü, ‘yö a do “wɛɛ ‘bha mü.

“Kɛɛ =ya kë =dhɛ ‘në ‘ö ‘yɔn bha “iin ‘mɛ ‘ö “yua ‘bha, ‘dhö a bha, ‘ö “yua bha ‘ö dɔn ‘dhö “piʋ̈, kö ‘ka ‘dho we “gbɩɩ ‘kö bha, a da “piʋ, ‘ö a mɛ ya mü. A “bin

=Bɛdhɛ ‘ö ‘ka ga naa bhaasü ‘ka bha, =bɛdhɛ “gbɩɩ mü.





20 Dɔn “kpɛa =tɔɔ =bɛdhɛ

‘Mɛ ‘ö dɔn “kpɛa ‘dhö bha, a mɛ =ya “yi dɔ “siʋ̈ʋ̈, =ya “tɛɛ dedewo së ‘ka, ‘yö a mɛ ‘dhö a =loo “gbʋnggbʋ ‘gü ‘ö ö gɔ dun a ta kö a mɛ =ya sɔ ‘ma ö gɔ waa “gbʋnggbʋ =gban bha. Yaa kë “dhʋ̈ ‘yö a “dhuu bha ‘ö a gan ö “dhi waa ö yun ‘gü. ‘Yö a kë “dhʋ̈, ‘ko ta ‘gbɛ ‘ka dhɛkpaɔyi bha.

‘Mɛ ‘ö a yun ‘gü =ya ta, a mɛ =ya kë =dhɛ kɔ do ‘ö ‘go sië a ma ‘ka, dɔn “kpɛa bha ‘ka bha ‘dhö.

21 “Kwi naa ‘gbɛsɛɛ ‘yaa ‘mɛ ‘ö gɔ

Dhɛ ‘ö “kwi naa ‘gbɛsɛɛ ‘ö kë “sɔn zu ‘ka pë ‘ka ‘yaa bha, ‘ü dho a kë kɔ ‘ö bha yö =nɛ. “Dhü ‘ö ‘wo =mɔɔ bha ‘ö ‘wo kë ‘gbɛsɛɛ ‘ka, a sɛɛnnë do “kan kö a zü bha ‘ü “zɔ dɔ kö yö kë ziö “sɔn ‘gü pë ‘ka. A gɔ bha, a “zɔ bhö kö a “sɛɛ yö kë, kö ‘ü a ziö ü “sɔn bha.

22 Dhɛ ‘ö “kwi naa pë böö ‘ö ‘wo wo “sɔn zu a ‘ka ‘yaa bha

=Ya kë =dhɛ pë böö ‘ö ‘wo ya “sɔn zu ‘ka pë “dhiʋ̈ bha, ‘yaa dhɛ ‘ö bha “iin ‘mɛ ‘ö gɔ, a mɛ yö =wee bi ‘në sɛɛnnë waa ‘seng -bi sɛɛnnë kaan “kwëë ya ya “sɔn zu ‘ka pë ta. “Kɛɛ yö “sɔn zu ‘ka pë bha, a dhɛ ‘ö yöö ziö ö “sɔn bha bha, a =tɔɔ =kö blɛɛsü “yi ‘ka kö pë bi bha, yö ‘ma ‘gü së ‘ka. =Ya ‘go mü kö ya ziö ö “sɔn bha. Yö dho a “sɔn ‘zu së ‘ka dedewo.

‘Mɛ ‘ö ‘seng‘yaa a gɔ, yö mɔɔ a bha ‘ö kë =wee bi doseng ‘ka.

23 ‘Mɛ ‘ö bhɛa” dhɛ =ya ‘to nɛɛsi

  A mɛ yö “yi ‘në ‘bha dɔ pɛng “dhiʋ̈. =Ya ‘kun kö a mɛ ya bho ‘mü yö =wee ‘në ‘bha da a “piʋ̈ ya mü.

24 ‘Mɛ ‘ö ‘kpin ‘dhö kë sië

=Ya kë mɛ ‘kpii “iin ‘në ‘kpii ‘ka, a mɛ yö “yi ‘ö =wee ‘në ‘bha ‘dhö a bha, a =loo ö =kwɛɛ kö ya “gan ö yun ‘gü.

25 ‘Mɛ ‘ö yi ‘yaa da sië a “yan –bha

‘Mɛ ‘ö “dhʋ̈ bha, yɛɛn” “piʋ̈, a mɛ yö ö ‘zu “yi ‘wɔɔ wɔɔ ‘ka. ‘Kwa pö “dhʋ̈ kö kwa pö “yi ‘ö ‘yaa “wɔsü “iin ‘ö ‘yaa sɛa. =Ya ‘go mü, a mɛ yö “nɔnɔ “wɔwɔsü “vɛdhɛ yan do mü kö yö gun‘waannu naa. =Ya ‘go ‘bha wo ‘mü, ‘ö sü ‘yënng ya mɛ gɔ =zinng ‘gü “tʋ̈ng bha ‘ö dho ‘ö yö a ‘ka yɛɛn” “piʋ̈ bha, a mɛ ‘ya ‘dho “kaflɩɩ “iin ‘pë ‘ö ‘wo ‘te kë bha, a ‘bha mü tongtongdhö.

26 Dhioo nu ‘ö ‘ö ‘wo –së kwa –bha ‘ka

Blɛɛsü ‘gü:

‘wëëga ‘në ‘bha =ya kë ‘mɛ ‘ö a gɔ, ‘ö mɛ “piʋ̈ =dhɛ ‘ö ö bha ‘në ta ‘kun kö yö kë ö faan ‘gü së ‘ka “tʋ̈ng =gban ‘gü, a mɛ ‘ya ‘dho we “nɛɛnɛɛ ‘dhɔ ö bha ‘në bha dhɛ. 

A=plɛ naa: 

a mɛ yö tɔyaan nu, “gwɛɛ nu, “nɔnɔ sɛa “iin =kplü ‘kun sü, “iin “dhü bhɛ nu ‘ö ‘wo kë nu wo dhöng (seɩ”), =tanmatii nu, ze nu, “kpako nu, bhangglöö (bandhe) nu, =vokaa nu, “manggloo nu, glɔɔ “nɛɛnɛɛ nu ‘ö da a ‘ka a “wɛɛ ‘bha nu bha bha, a mɛ ya ‘dhɔ ö bha ‘në dhɛ “tʋ̈ng ‘gbɛ dhɛ ‘gü.

A yaaga naa: 

dhebë ‘ö ‘në dee ‘ö gɔ “yɔn bha, ‘pë nu ‘ö ‘kwa go a nu ‘tɔ ma bha, a dhebë ‘ö “dhʋ̈ bha, ya nu bhö “tʋ̈ng ‘gbɛ dhɛ ‘gü, kë “dhʋ̈ kö yö da a ‘yɔn ‘gü së ‘ka, kö yö kaan a “yɔn “yi ‘ka, kö ‘në yaa mü,yö kë ö faan ‘gü së dede ‘ka.

A yiisiö naa: 

baa ‘ö kë bhö baa ‘ka bha, a “dhɛ bha, kwa nëng kë a bhö sü bha. Bhöpë së dede mü. Yö mɛ da mɛ faan ‘gü. Kwa mɔɔ a bha ‘ö ‘kwa a =flügüdhe kë ‘pö.=Ya ‘go mü, “wɩsɩ “dhɛ nu, ze “dhɛ nu, kplɔɔ” “dhɛ nu waa “kwi a ze “dhɛ nu ‘wo bha, kwa mɔɔ a nu bha ‘ö ‘kwa a nu “kpɛa kpɔ ‘ö ‘kwa nu bi bho ‘dodo ‘ka, ‘ö ‘kwa nu =kaan –dee ‘në nu bha “bhaa “yi ‘ka. Yö ‘në nu da faan ‘gü.

27 “Sɛɛ slëë

A dhɛ ya bha kö ‘kwa “sɛɛ slëë da =sië =sië kwaa bhöpë nu ‘gü, ‘kwa nu bhö ‘ka,. A kë ‘ö ‘kwa dho wo “dhʋ̈ bha, a gɛn mü =dhɛ =ya kë “dhʋ,̈ yö dho kwa gba pë bhö dhɔ nu ‘ka, ‘ö ‘nii da kwa ‘gü.

‘Mɛ ‘ö a “piʋ̈ ‘zü ‘ö kë “tan bho mɛ ‘ka, a mɛ yö mɔɔ a bha ‘ö “sɛɛ slëë bha a bhö “zɔ “yɔn ‘ka “iin “sukadhu ‘ka. ‘Mɛ ‘ö yaa kë “dhʋ̈ ‘ko ta ‘gbɛ =sië =sië, a mɛ wo yö dho dhi =dhɛ maa ‘në ‘bha ‘ö “tan bho naa dhɛkpaɔ “dhiʋ̈ ‘ö a wo ‘dhö së bha, a ‘dhö.

28 Bhöpë ‘bha ‘ö ‘wo dhɛ “kwi wo ‘gü karɔtö, a kë yë

Blɛɛsü ‘gü,

karɔtë bha, dhebë ‘ö ‘gbiöö kö ya =dhiëë, ya “yi bho, kö “tʋ̈ng ‘ö ‘ka ‘gbiöö bha yö nëng kë a “yi mü sü bha, a ‘në ‘kpɔ sü ‘yaa =gbɔɔn, ‘yaa kë “gbɩɩ.

A =plɛ naa,

‘në ‘ö a “gblü ‘dhö ziö sië yaa “yi mü, a bha “gblü ziö yö yën.

A yaaga naa,

‘mɛ ‘ö a ga yö ‘ko “dhiʋ̈ dhɛ nu =wa ‘to nɛɛsü, =ya nëng kë a “yi mü sü b̄ha, yö kë “klʋ̈ʋ̈klʋ̈.

A yiisiö naa,

‘mɛ ‘ö nëng kë a “yi mü sü bha, ‘yaa kë zii “vaandhö. A gɛn mü =dhɛ pë ‘bha -nu -wo kwa =yɔɔn ‘gü, ‘ö ‘wo “slë =mɔɔ- -bha kö -wo kwa kë zii; kɔrɔtë “yi bha -yö -ziö -a nu gɔ zë -sü -gɔ.

29 Më ‘ö ‘kwa dho a bhö kö kë “klʋ̈ʋ̈klʋ̈sü yö kë kwa gɔ. “Yua nu ‘ö bhöpë nu ‘ö ‘waa tiaandhe ‘wo nu mɛ dhɛ

‘Mɛ ‘ö “dhʋ̈ dodo ‘ka, a bhawɔn ya bha kö yö pëbhee së bhö, kö yö ba tiaandhe ‘ka, yö kë ö faan ‘gü, yö yë kë dedewo ö kë kɔ ta “klʋ̈ʋ̈klʋ̈ dhɛ ‘gü kpɛawo.

“Yua ‘gbɛ dhɛ wo mü =dɛɛ ‘ö a nu gɛn ‘dhö gban bhöpë nu bha =mɔɔ ‘ö ‘yaa bho mɛ ta ‘kɔdhi ‘gü bha, a nu bha.

‘Mɛ nu ‘ö faan ‘yaa a nu bha “iin ‘ö ’waa wo de =slɔɔ dhɛ yö “yua gɔ bha, a gɛn mü =dhɛ ‘waa pëbhee tiaandhe ‘ö a dhɛ ‘dhö bha wa bhö, a nu bhö; “iin pëbhee ‘yaa =mɔɔ a nu ta. ‘Mɛ nu ‘ö ‘wo “dhʋ̈ bha, bhöpë saan ya nu bha. A wɔn ‘gü “yua nu ‘ö ‘wo ‘mɛ nu ‘ö ‘wo “dhʋ̈ bha a nu “dhiʋ̈ =slɔɔ wo ‘gbɛ. 

=Ya kë ‘në ‘sɛɛnnë nu ‘ka, “yua nu ‘ö nu kë bhöpë saan kë sü “gblʋʋ “piʋ̈, wo =nɛ: 

* =Ya kë “dhʋ̈ ‘waa “gla, ‘waa ba wo ba kɔ ta. ‘Waa faan ‘sü.

* Wo to “sia, “iin gleng tiaandhe ‘yaa kë a nu bha. 

* A nu ‘gu yö dɔ a nu “dhiʋ̈ ‘ö nu dɔɔ nu (gbe nu waa nu gɛn nu) ‘wo kë “kangkang nu ‘ka.

* A ‘në nu ‘ö ‘wo “dhʋ̈ bha, wo kë “wɔɔn wɔɔ “iin a nu “dhiʋ̈ yö kë “nuaa nuaa ‘ka.

* A nu gɛn nu, a nu wë nu waa nu kɔ nu wo kë nu wo bhlasü ‘ka. A ‘bha nu =ya kë bhiëë “iin pë ‘bha yö wo nu wo a nu kwi bha.

* ‘Në nu ‘ö ‘wo “dhʋ̈ bha, “gblü ziö yö gwëë a nu bha. Mɛtii =bɛdhɛ waa “kwi =bɛdhɛ nu bha, wa nu gba ‘ka, “kɛɛ ‘yaa yan. A “gblü ziö ‘yaa yën 

* A ‘bha nu =ya kë, “yua ‘bha nu yaan yö kë a nu ‘gü, ‘ö a kë “dhʋ̈ sü bha ‘gü, ‘ö dhiëë nu ‘wo dɔ a nu bha “vaandhö “vaandhö, “iin ‘ö nu “tʋdhɛ nu ‘wo bhla nu wo =sië. A ‘bha nu ‘ka ‘zü, a nu “bhluu nu bha bhiëë yö ya a nu bha.

* ‘Në nu ‘ö bhöpë saan ‘ö kë a nu bha ‘kɔdhi ‘gü “dhʋ̈ bha, a mɛ ‘bha nu gɔ “dhɛ yö kë “waan waan “iin wun ‘gbɛ ‘yaa kë a nu =gwinng.

*A nu “yan ‘gü yö kë “luu luu. 

=Ya ‘go ‘në nu bha nu ‘gü, mɛ “gblʋ̈gblʋ̈ ‘dhɛ nu ‘ö ‘wo to, ‘ö woo =de ‘pö bhöpë saan ‘ö nu bha bha, ‘pë ‘ö nu “dhiʋ̈ =slɔɔ a ‘gbɛ dhɛ ‘gü yö =nɛ:

* Mɛ ‘bha nu bha, faan ‘yaa kë a nu bha. =Ya ‘go mü a nu sëë =në ‘ö bho ‘gbɛ.

* Pë bhö sü faan ‘yaa kë anu gɔ.

* Bhiëë ‘yaa “kan a nu “dhi “gʋ̈ng “piʋ̈ dhɛ nu ‘gü.

* A nu gɛn nu wo kë bhla sü nu ‘ka “iin ‘zü ‘gbinki gbinki ‘ka.

“Yua ‘bha nu wo mü a nu gɛn yö mɔɔ bha ‘ö gban ‘wɔn “wɛɛ ‘bha nu bha, “kɛɛ a gbɛ dhɛ ‘gü, yö sü pebhee yaa bhö sü nu bha.

A “yua nu ‘ö ‘wo “dhʋ̈ bha, wo mü:

mɛ zuë” ta ma sü nu, mɛ “tʋ ‘gü vi sü nu, =gbaɔdhɛ bha ‘në nu ‘sü sü nu, gɔ ‘gü ‘wü nu, =gwan bha kan mɛ ta sü nu, mɛ kwi bha “kpɛa ‘kpɔ sü nu, “yua bha ya mɛ “bhluu bha sü nu waa mɛ zuë” kë nɛɛsü sü ‘ö ‘wɔn nu ‘gü, a nu ‘ka.

Kwaa ‘wɔn dɔ ‘ka =dhɛ pebhee tiaandhe bhö sü bha, yö mɛ dhü takɔɔ “yua nu gɔ. Bhöpë së nu bha, wa kë ‘ö mɛ kwi ‘ö dɔ “yua gɔ gɔn yan ‘gü.

•  Yö së kö ‘kwa a dɔ ‘ka =dhɛ bhöpë ‘ö ‘yaa tiaandhe, a bhö sü bha, yö mɛ gba “yua ‘gbɛ ‘ö ‘kwa ‘go sië nu ‘tɔ ma- bha, a nu ‘ka. =Ya ‘go mü “yua ‘dhɛ “ʋʋ ‘dhɛ ‘ö nu ‘mɛ ‘ö pebhee saan ‘dhö bha, a mɛ gɔ, a mɛ ‘yaa =mɔɔ bha kö yö dɔ a “yua bha gɔ gɔn yan ‘gü. A gɛn mü =dhɛ kö faan ‘yaa a mɛ bha.
• 


• ‘Në nu ‘ö ‘waa pë tiaandhe bhö bha, kö “glüziö yö nu a gɔ, yö kë “gbɩɩ. A ‘gbɛ dhɛ =ya kë, a nu gɔ yö to a ‘gü.
• 
• =Kpiëë kaa ‘gü, ‘yaa së ‘në nu ‘ö pëbhee saan ‘ö nu bha ‘kɔdhi ‘gü, a nu bha ‘ka. A gɛn mü =dhɛ yö mɔɔ a bha ‘ö nu zë.
• 
• ‘Në nu ‘ö ‘wo “dhʋ̈ bha, foodɔn ‘yaa “kan a nu kpö ‘gü. =Ya ‘go mü yaa pö yöö a nu kë, ya nu kë dedewo.
• 
‘Mɛ nu ‘ö bhöpë saan ‘ö nu bha bha, “yua “wɛɛwɛ dë ‘ö kë ‘kpin ‘ka ya, yaa nu kë, yö gwëë a nu bha ‘ö kë “gbɩɩ. 

Pëbhee tiaandhe bhö sü bha, yö “yuamɛ ta kun ‘ö kë “klʋ̈ʋ̈klʋ̈ “vaandhö.

Pëbhee tiaandhe yö “yua bhɔ mɛ ‘kataa =gblɛɛn, ‘ö go ‘mü ‘ö kë ‘ö “yuamɛ bha ‘ö kë “klʋ̈ʋ̈klʋ̈ “vaandhö. Yö =në a wɔn ‘gü, ‘yö “yua ‘dhö ‘mɛ ‘ö kë sië, a dhɛ ‘dhö a bha kö a mɛ yö pë tiaandhe bhö.

Bhöpë nu ‘ö kwa dhü bhawɔn ‘dhö nu bha kö ‘kwa nu a dhɛ 

Bhöpë nu ‘ö̈ kwa bhawɔn ‘dhö nu bha kö ‘kwa a –nu bhö kö ‘kwa ‘to kwa faan ‘gü së ‘ka “tʋ̈ng =gban ‘gü bha, a nu gɔɔ yö yiisiö. A dhɛ ya bha kö ‘pë ‘ö ‘kwa dho a bhö yi =gban ‘ka bha, ‘kwa a nu ‘sɛɛnnë ‘sɛɛnnë ‘sü a gɔɔ yiisiö bha a nu ‘gü dɔɔndhö ‘kwa a nu da ‘ko “piʋ̈ kwaa pëbhee ‘ö dhɛkpaɔyi bha, a ‘gü.

Bhöpë gɔɔ yiisiö ‘ö ‘wo “dhʋ̈ bha a,

kpö gɔɔ blɛɛsü mü:

1) bhöpë nu ‘ö ‘wo kwa =nëng, kwa tëng, kwa zuë” ga waa kwa dhɛ “wɛɛ ‘bha nu ‘ö ‘wo kwa ‘gü a nu gɔ yö ‘kwëë së ‘ka, wo mü. Bhöpë nu ‘ö ‘wo “dhʋ̈ bha wo =në ‘ö mɛ yaa nu bhö ‘yö mɛ yö =kpɛa mɛ kpɛa kɔ ta së dede ‘ka. ‘Mɛ ‘ö “piʋ̈ ‘ö kë ö kwi ‘gü, ‘ö kë ö faan ‘gü a dhɛ ya bha kö dhɛkpaɔyi =gban ‘ka yö bhöpë nu ‘ö ‘wo “dhʋ̈ bha, a nu bhö tiaandhe ‘ka ya zo ‘kun. “Kɛɛ yö kë a ‘dhɛ nu ‘ö ‘wo tun së, ‘ö ‘wii see kö a nu ‘ka.

Wo mü: 

1) tɔyaan, wü, tɔ, ‘yuöö “kpɛa, “nɔnɔ, “nɔnɔ =kplü ‘kun sü, =kɛnng, “tʋʋ dhɛ ‘gü -pë nu ‘ka.

2) A ‘dhɛ ‘ö ‘wo dɔ a dhɛ nu bha a nu “piʋ̈ wo mü:

ze “kpɛa, “gwɛɛ, ze suu ‘ö ‘wo dhɛ ‘sozia, , kplɔɔ”, karɔtö, 

3) ‘Yö a ‘dhɛ nu ‘ö nu ga doseng në ‘ö bhöpë ‘ka =dhɛ mlü ‘ö ‘wo a zɔn wöng ‘ka a ‘dhö, “klëën nu ‘dhö, ‘wo dɔ mü. 

Bhöpë “pɛpɛ ‘ö ‘kwa ‘go sië a nu ‘tɔ ma bha, yö së kö ‘kwa a nu kaan “kwëë kwaa pëbhee ‘gü. ‘kwa a nu bhö. Kwa mɔɔ a bha ‘ö ‘kwa:1, 2, 3 nu bha, a nu ‘bha ‘në ‘bha =kaan “kwëë kwaa pëbhee nu ‘gü. Kwaa kë “dhʋ̈ yi =gban ‘ka. 

A kpö gɔɔ =plɛ naa: bhöpë nu ‘ö ‘wo “siʋ̈ ya mɛ kwi ‘gü, ‘ö ‘wo ‘nii da mɛ ‘gü

Bhöpë nu ‘ö ‘wo “dhʋ̈ bha, wo =dhɛ “wɔ ‘ö ya “siʋ̈ bha, a ‘dhö. ‘Mɛ ‘ö yë kë “gbɩɩ dedewo, a bhawɔn ya bha kö ya nu bhö. Wo mü pë “nɛɛ nɛɛ nu waa a ‘dhɛ nu ‘ö ‘wo kë =dhɛ baa nu ‘dhö a nu ‘ka. “Kɛɛ ‘yaa së kö mɛ yö mɛ gɔ gban woo doseng zë a nu bhö sü nu ‘gü. Ya kë “dhʋ̈ faan yö go mɛ bha. “Sukadhu pë nu bha wo mü: “sukadhu dede ya a ‘dhö, “zɔyɔn ‘dhö, glɔɔ “nɛɛ nɛɛ ‘dhö, a nu ‘ka. 

=Ya ‘go mü, ‘pë nu ‘ö ‘wo kë =dhee kë pë nu ‘ka woo =de ‘pö kwa bhawɔn ya nu bha.

Wo në ‘ö ‘wo kë =dhee ya pë nu waa bhɛ ya pë nu ‘ka. Wo mü: köng, mlü, “klëën, “wɩsɩ, “kuu, baa, “plëë, =piaa glɔɔ, waa ‘dhɛ nu ‘ö ‘wo bhɔ “wɩsɩ bha ‘ö “kwi ‘dhö dhɛ ‘pɔmö dö ‘tɛɛ, gën, doo, =kɔnng kɔnngblë nu ‘ö da a ‘ka a “wɛɛ ‘bha nu  bha, a nu ‘ka. 

A kpö gɔɔ yaaga naa mü:

“Yɔn pë nu ‘ö ‘wo kë: wü “yɔn nu, “yɔn ‘ö wo da “tʋʋ bha nu, “tukpɛ “yɔn nu, “kwi a ‘pë ‘ö ‘wo da ‘bluu ‘gü ‘ö ‘wo dhɛ ‘bëë, a nu, bhöpë nu ‘ö wo kë “gwɛɛ nu, “dhʋngbhɛɛ nu, ze ‘ö ‘wo dhɛ ‘sozia nu, “kpako nu , =vokaa nu waa “nɔnɔ nu ‘dhö, a nu ‘ka. 

A ‘dhɛ ‘ö ‘kwa ‘go sië a nu ma bha, kwa kwi bhawɔn ya ‘sɛɛnnë ‘sɛɛnnë bha. “Kɛɛ kwaa ‘gü ma së ‘ka =dhɛ, “yɔn pë bhö sü ‘ö ‘wo ziö naa ‘gü bha ‘yaa së.

A kpö gɔɔ yiisiö naa mü

Bhöpë nu ‘ö ‘wo kë kwa dhü takɔɔ pë nu ‘ka “yua gɔ a nu ‘ka. Wo =në ‘ö ‘wo pëbhö sü dhɔ da mɛ bha, ‘ö ‘wo faan da mɛ ‘gü, ‘ö ‘wo mɛ =yɔɔn kë ‘gbɛ .Bhöpë nu ‘ö ‘wo “dhʋ̈ bha wo =në ‘ö ‘wo a kë “dhʋ̈ ‘yö kwa dhü ‘gü dhɛ ‘ö kë tiaandhe, ‘ö kwa =yɔɔn ‘ö “ta sü së dede ‘ka kwa ‘gü. ‘Kwaa nu bhö sië “tʋ̈ng ‘ö a nu ‘gü, “yua yö kwa kë. Woo do bha =në ‘ö ‘wo =yɔɔn da kwa ‘gü. Wo =në ‘ö ‘wo kë “dhʋ̈ ‘yö kwa ga nu, kwa “sɔn nu wo to “slʋ̈ʋ̈slʋ̈ dhɛ ‘gü. 

Wo mü: wü “bhluu nu, tɔyaan nu, ‘yuöö nu, “nɔnɔ sɛa “iin =kplü ‘kun sü nu, ‘pë nu ‘ö ‘wo go “tʋʋ dhɛ ‘gü ( “iin ziaadɛnng ‘gü) nu, “dhü bhɛ nu, “yɔn “puu ‘dhö, a nu ‘ka. Bhöpë nu ‘ö ‘kwa a nu ga bhö =dhɛ mlü ‘dhö, a nu ‘ka.

Mɛ ‘gbɛdhɛ wo pë bhö, “kɛɛ ‘waa a bhö =dhɛ kɔ ‘ö dhɛ ‘dhö bha =dhɛ wa bhö a ‘ka, a ‘dhö. Bhöpë kpökpö gɔɔ yiisiö ‘ö ‘kwa a nu ‘tɔ ma bha, mɛ ‘bha nu zë wo wo gɔ gban a gɔɔ doseng në bhö sü ‘gü. Mlüga ‘dhö, baa ‘dhö, =piaa glɔɔ waa köng (“kpɛa) =në a nu bhö sü ‘gü ‘ö ‘wo dho ‘ka. A kë “dhʋ̈ sü bha ‘yaa së. ‘Ka a kë “dhʋ̈, kö ‘kaa pë bhö tiaandhe ‘ka. bhöpë nu ‘ö ‘wo go a kpö gɔɔ “wɛɛ ‘bha nu ‘gü =dhɛ: tɔyaan ‘dhö, wü ‘dhö, ‘yuöö ‘dhö, ze ‘dhö, “gwɛɛ ‘dhö, “tʋʋ “dhɛ nu, “dhü bhɛ nu waa “wɛɛ ‘bha nu ‘dhö, kwaa nu bhö ‘pö nu wo. A kë “dhʋ̈ sü bha =në pë tiaandhe bhö sü ‘ka. =Ya kë “dhʋ̈ ‘yö mɛ dho ‘to “klʋ̈ʋ̈klʋ̈ dhɛ ‘gü.

30 “Yan kë yua (Apolo)

Apolo ‘ö ‘mɛ ‘ö kë sië a “dhɛ =nɛ. A mɛ yö baa “dhɛ kpa, a “yi bha, a mɛ ya yö ö “yënng

Yö ziö apolo gɔ =dhɛ mɛ yö më kë.

31 ‘Mɛ ‘ö bha gɔɔn- -dhɛ ‘yaa –tiaandhe

“Dhü ‘në ‘bha yö dhö, mɛ ‘gbɛ dhɛ wa kë döng “dhü ‘ka. Yö “ziɔɔn ziɔɔn ‘ka =ni. “Gwɛɛtaa mɛ nu wa dhɛ =ziɔnng. A “dhɛ bha, ‘mɛ ‘ö faan ‘yaa a bha gɔɔndhɛ bha, a mɛ ya “dhɛ bho kö ya da “yɔɔ “piʋ̈, yö slëë ‘në ‘bha kë bha, kö ya =gban da ‘kwëë ya nu zɔn. =Ya ö bo zɔn sü ‘ka, ya da we “puu ‘në sɛɛnnë “piʋ̈ ya mü. =Bɛdhɛ së dede mü.

32 “Yi -bha -go mɛ kwi ‘gü -sü

‘Në ‘gbɛ -dhɛ -wo mü ‘ö “gblü ziö -ya yö -a –nu -bha ‘ö - -nu -gɔ ‘ö to- ‘gü. -A -gɛn -mü =dhɛ “yi =ya ‘go -a -nu kwi ‘gü. “Yi -bha -go mɛ ‘gü -sü bha, -a ‘gbɛ -dhɛ -yö -sü “gblü ziö “gbɩgbɩ -nu në- -a -nu -bha. -Ziaanwo kö -pë -yö -da –a ‘gü, kö -a -ta -kpɛɛ =ya dɔ do. “Yi yö -mɔɔ -a -bha ‘ö go mɛ “gblʋ̈gblʋ̈ -nu kwa kwi ‘gü, “kɛɛ ‘në -nu =në -a -nu -bha ‘dhö “gbɩɩ-. “Yua bha, -ya -nu -zë “vaandhö “vaandhö. =Ya kë “dhʋ̈, kö -yö -së kö ‘mɛ ‘ö “yi ‘ö ‘go sië -a kwi ‘gü, ‘kwa -a -kɔ dɔ. Kwa -dho -a -kɔ dɔ- ‘mü =dhɛ ?

-A -kɔ dɔ -kɔ =nɛ:

* a –mɛ weɩ” ‘yaa kë ‘gbɛ “iin ‘yaa kë -ziaanwo, “iin –yö -kë dhuɛngsü.

* -a –mɛ “kidhʋng –yö -lɔɔ

￹- a “dhi –yö “kpɛɛ -kpɔ

* -a “yan -nu -wo -dho ‘gü, ‘ö -a “yan “yi ‘yaa kë.

* =ya kë -dee ‘në ‘ka, =gwinngdhö -ya -kë.

* -a -mɛ zuë” -ta -yö -ma “vaandhö “vaandhö.

* -a -gɛn waa- -kɔ -nu -wo -kë -sɛa.

* -kwaa -mɛ ‘gu -ta kwi “gan =ni: =Ya kë =dhɛ ‘yaa ‘dho sië ö “gblʋʋ ‘gü “vaandhö -së ‘ka, kö “yi ‘yaa ‘në bha- ‘gü.

‘Mɛ ‘ö “yi ‘ö ‘go sië- ‘gü, -a =bɛdhɛ =nɛ:

-A -mɛ -yö “yi mü ‘gbɛ. -Yö “dhü bhɛ -nu “yi mü. -Yö “tʋʋ “yi “lʋ̈nglʋ̈ng -nu pa. 

‘Pë ‘ö ya -kaa kë kö ‘ka- nu -a -dhɛ: -ka “yi -sanngdhe (-zuɛɛbhɛ) “iin ‘zü ‘dhiitrë do kë “wɔsü. =Ya =dhiëë kö ‘ka “sang “gblʋ̈gblʋ̈ bha, -a-yan =plɛ dan “sukadhu -bi “iin “zɔyɔn, “iin ‘zü “sukadhu kpö “sɔɔdo “iin ‘zü ‘bhawo “sang ‘sɛɛnnë bha, -a -yan “sɔɔdo dan “sukadhu ‘ka. ‘Ka ‘go mü kö ‘ka “sang sɛɛnnë bha, -a -yan do ‘ö- -ta ‘ö “kan -sü ‘ka =wee bi “piëën -piëën ‘ka -a ‘dhö, ‘seng- “yi “Sang ‘në ‘sɛɛnnë -yan do ‘dhö ( “ni kö “yua -mɛ bha ‘yaa -pe sië). Pë “pɛpɛ bha -kaa -nu kaan- “kwëë. =Ya kë ‘në sɛɛnnë “iin -deenë ‘ka, kaa nu- -dhɛ “sang ‘ka. -Kaa nu- -dhɛ -dedewo =sɔbhɛɛ ‘ka. =Ya kë =dhɛ ‘në bha -a “gblü ‘dhö ziö sië, kë “dhʋ̈ ‘ö ‘ka “yi nu -a -dhɛ ‘ö- mü. -Kaa- -bha “yi kë “bhaa “yi “ö ‘wo- kun “bhaa -ta –a ‘ka.

-Kaa nu -a -dhɛ ‘yënng- -kɔ dan “sɔɔdhu “sɔɔdhu ‘ka (minitë “sɔɔdhu “sɔɔdhu ‘ka), -yö ‘to-‘ka “dhʋ̈ -yö -ya ö weɩ” bho –sü -bha -së ‘ka.

=Ya kë mɛ ‘kpii- ‘ka, -yaa pö yöö “yi mü, -yö “yi ‘dhiitrë =plɛ “iin ö -ziö -ta -a mü -dhɛkpaɔyi -bha. 

=Ya kë ‘në sɛɛnnë ‘ka, ‘yii -a mü ‘gbɛ, -yö kë “yi ‘dhiitrë do -dhɛkpaɔyi -bha.

=Ya kë =tɔn =dhɛ ‘wɔn “pɛpɛ bha ‘ka -nu kë kö ‘yaan -yan sië, -ka ‘dho =dhɔtrɔɔ =plöö.

33 “Gblü ziö

Ka “gblü ‘dhö ziö sië:

• -ka -bhöpë ‘ö “Kwi ‘dhö- -dhɛ karɔtë bha, -a -kpa “wɛɛwɛ -së ‘ka. =Ya ma, -a “yi ‘dhö oo, -a karɔtë bha ‘dhö oo, -ka =wee ‘në ‘bha kë- -bha kö ‘ka -a “yi bha mü, ‘ka- karɔtë -bhö.
• 
• -Ka gwɛ bhɛ ‘ö go ö -dhü ‘gü -dee ‘gü bha, -a ‘sü. -Kaa “kɛɛ bho- -	bha, kö ‘ka- -da “yi ‘ö “sukadhu ‘dhö- -bha, -a =bhaa. =Ya ‘ma- -bha =së ‘ka, kö ‘ka- mü.
• 
• -Ka glɔɔ -pëkë -sü (tan -sü) -bhö.

34 “Zɔn “yɔn bha =bɛdhɛ -mü

Miëë -ya kë ü -bha, ‘ö ‘yaa ga sië, “Zɔn “yɔn –ya –a ‘gü.

1. 'Waa 'wɔn yaa "yɔɔbho 'wɔn yaa 'ka

-Kwɛ -zlaan 'ö ya, -kwɛ -zlaan zii -dede –mü.

"Tϋng 'bha 'gü Gbaa" =plöö, 'yö gɔndë 'në do 'bha bha -a -bha dhebë 'ö 'në gɔɔn- do kpɔ. 'Në 'ö "dhϋ bha, -sëdhɛ 'ö gun- -gɔ -a "suma "yɔɔ 'yaa gun "tϋng 'kö bha- 'gü tongtongdhö.

-A -ga =dhɛkpaɔyi do 'ka, 'yö waa- ö dhe 'wo dho "dhɔɔ 'gü "kwi -pö 'gü Gbiaan =gwinng- . =Dhɛ 'ö dhebë 'në bha 'ö ö bo "dhɔɔ dɔ -sü 'ka, 'yö pö yöö ö yeekë kö 'ö 'dho ö -yɛɛbhaa 'pödhö, 'yö gɔ sü. Gɔ 'ö 'kwa "wɩ sië- 'ka ya kwa -mɔɔ -a -bha 'ö 'kwa- -dhɛ -yakwëë -kë 'gü -gɔ. -A -gɛn -mü =dhɛ -wa -ya 'gü, mɛ =gban -wo wo wë -bɔ 'kwëë-. "Kwi -nu -wo woo- pë -dhɛ basie. -A "tϋng 'ö bha- 'gü, kö ziaan -yö -tun 'ya- -dedewo. Ziaan bha -a -tadhɛ 'bha -yö -gun mü, 'yaa gun -së tongtongdhö. "Yi ga 'kpii- nü 'ö gun -tɔn =plɛ =zinng 'gü. -Wa -tɔn =lɔɔ "wɛ =ni, 'yö 'wo loo pɔng -ta. Pɔng bha- "kan -sü nü 'ö "gbɩɩ- kö -wa 'to =wa -ya -tɔn 'kun -sü -bha. Pɔng 'ö 'kwa "wɩ sië- 'ka ya, 'waa =mɔɔ- -bha kö -wa -zɔn kwaa- pɔng -nu 'ö 'wo =dɛɛ 'pö- -nu 'gü ya, -a -nu -bha -sëdhɛ 'ka. 'Në 'ö bha -a -bha -sëdhɛ -wɔn 'gü, 'dho 'ö 'wo gun- wo sië gɔ 'gü bha, mɛ 'bha -yaa 'sü, -yaa -ga, 'yö mɛ 'bha 'dhö- sü. -A -bha -sëdhɛ -zë -a -zɔn 'ka "wɛɛ 'bha 'yii kë =slɔɔ 'nu do, "iin 'yii 'dho =slɔɔ- "kpʋng =taa 'ö to- 'ka "dhϋ 'ö -kë "dhiëng "dhiϋ 'to -dhɛ -zë -a 'ka. -A -nu -loo pɔng -ta "tϋng -dede bha kö 'në bha -yö 'nëglɔɔn 'në do 'bha -gɔ. =Dhɛ 'ö -kë =dhɛ gɔ -yö -gun zuu" -zuu zuu" kë sië yaa 'ka bha, 'yö 'mɛ 'ö bha 'ö 'në bha- =nëng ö -tong -bha. Kwa- 'wɔn -dɔ =dhɛ gɔ -yaa pö yöö -tɔn 'kun, 'yö -a "dhiϋ "ta 'sü -mɛ -yaa kë, 'yö -ya -ya 'ka -tɔn -bha -bɛng 'ka, kë "dhϋ kö gɔ 'ya 'dho pö 'ö bhɔ ö zü 'ka. =Ya -tɔn 'kun, 'yö gun -naa 'gbaannu.

-A -kë "dhϋ -sü bha- 'gü, -a vuu" -mü -vuu -mü vuu" -mü 'ö gun kë sië bha, kö gɔ -yö =zang "zang kë sië.

"Eke kwa dë -nu -wa -pö : « Piaa" -yaa -mɛ 'yaa- pö kwa ziaan -ta =plɛ. » -kaa -ga, 'yö 'në bha 'ö bɔ 'nëglɔɔn 'në bha- gban -ta, 'yö bɔ gɔ 'ö bha- yɛ 'ka, 'yö -pö "yi =bhaa ; 'yö mɛ =gban 'wo -ya "gbla -sü -bha "gbʋ 'ka =dhɛ : « N dhee" -nu -gblü bhoo, 'ya ga bhoo, -ka "ta yi -dhɛ bhoo. -Zlaan ü =wɛ =ee ? »

Gɔ =sofɛɛ =de 'pö -a -bha 'gü, gɔ =zuu "zuu 'ö kë sië bha nü- -wɔn 'gü 'yö mɛ -nu bha 'wo "wɩ sië bha. 'Yaa- 'wɔn dɔ =dhɛ 'në 'bha -ya -pö "yi =bhaa. 'Kö 'zü yöö- 'wɔn dɔ =zɔɔ =wɛ, -a -dhɛ -ya -bha kö -yö -tɔn 'kun =kö -blɛɛsü kö -yö gun -naa gɔ 'gbaannu ; 'yii kë kë "dhϋ gɔ -yö -dho bhɔ ö zü 'ka, 'ö nu 'ö -pö "yi =bhaa. =Dhɛ 'ö -kë "dhϋ 'yö -tɔn kun 'yö 'dɔɔnnu. =Dhɛ 'ö -kë =dhɛ dhebë 'në bha -yö -gun -a "piϋ =dhɛ 'ö 'dho 'köö -pö ö bha 'në bha- =keng- "yi =bhaa bha, 'yö 'wo- kun kö 'ya dho ö -de zë-. -A -gɛn -mü =dhɛ gun 'ö- wo "dhϋ bha, kö "yi bha =ya pa, kö =ya wɔ "wɛ mɔngdhö -ziisü 'ka =ni. -A 'klɔɔ- -mü =dhɛ -yö -gun "dhϋ dha ban "tϋng 'gü. =Ya 'go mü -a gɔɔn- "piϋ, dhe "piϋ, 'mɛ 'ö yöö kë "yi kë -mɛ -tiaandhe 'ka -a -nu =zinng 'gü mü, 'yaa gun.

"Siasia bha, 'yö 'wo dho =zang -nu -dhɛ Gbiaan =gwinng-. =Dhɛ 'ö 'wo nu 'yö 'wo dhɛa" 'kpɔ -kë -dhɛ -dede 'ö 'në bha 'ö -pö -a -bha bha -a -wɔn 'ka. 'Yö 'wo glɔɔ -dhü do -kan, 'yö 'wo- -zuö -dhɛ -dede 'ö 'në bha 'ö kë -pö -a -bha bha- 'gü, 'yö glɔɔ =gbë bha 'ö dho 'ö -wo -dhɛ 'bha 'gü "yi -gɔ "siaa- =yën mü. 'Wo dho 'dho- wo bhɔɔ" bho mü, kö 'në bha -a =gee nü =wɛɛ, -ya ga. 'Wɔn bha -yö -gun =dhɛ -gblü 'dhö, -yö -gun "gbɩɩ-, -yö -gun -wëësü.

=Dhɛ 'ö -kë "dhϋ 'yö =zang -nu 'wo "klɩɩ -ya dhebë 'në bha- -kɔɔ kö 'ya 'dho ö -de zë-. 'Yö 'wo 'nëglɔɔn 'në bha, -a -bha -kë 'pö "dhϋ, 'yö 'wo dho -a -nu 'ka =zang =plöo Gbiaan =gwinng-, 'yö 'wo dhebë 'në bha- -da 'kɔ do 'bha 'gü, 'yö 'wo 'nëglɔɔn 'në bha, -a -bha -kë 'pö "dhϋ. 'Yö =zang -nu bha 'wo -ziö 'wo dho Gbaa" =plöö. 'Wo =loo mü 'yö dhebë 'në bha -a =gɔn 'ö -dhɛ 'ö -bha 'yö 'wo- -dhɛ -zɔn -a -nu -dhɛ kö waa- ö "tɛɛbë -nu -wo "maa gɔɔn- sië. =Dhɛ 'kö 'wo -kpan -a -bha -zë bho bhoo, "klɩɩ- nü 'ö 'wo- -ya -a -kɔɔ, 'wo nu- 'ka Gbiaan =gwinng-. =Dhɛ 'ö 'wo =loo mü, 'yö 'wo dhebë 'në waa- nëglɔɔn' 'në bha -a -nu yö "kpɛnng. =Dhɛ 'kö dhebë 'në bha 'ö -kpan ö =gɔn -bha, "pɛ 'ö- bho "gbʋ -bha, -a -wo -yö -kë =dhɛ dha "wɩ -wo 'dhö.

=Dhɛ 'ö -kë "dhϋ, 'yö 'wo -ziö 'wɔn bha- 'gü -a =gɔn -dhɛ. 'Yö gɔndë 'në bha 'ö 'dɔɔnnu zuudhö =dhɛ 'mɛ 'ö -kling kling- =ya yö nü wo- -ta 'dhö. 'Yö go 'mü 'ö- pö =zang -nu -dhɛ -wo "klɩɩ bho ö -kɔɔ. 'Yö 'wo- bho mü. 'Yö dho 'ö =yɔɔn nëglɔɔn' 'në bha- "sɔɔ, 'yö ö "yan -gban -a 'gü zuudhö. 'Ö gun kë sië "dhϋ bha, kö =zang -nu -wa =yɔɔn- -nu "sɔɔ mü. 'Yö gɔndë 'në bha 'ö- pö piaa" yaa- -mɛ bha- -dhɛ : « N "tɔngdë, 'wɔn 'ö ü "dhiϋ =slɔɔ bha 'yii kë kë ü =kwɛng- -wɔn 'ka. 'Bhii kë- "dhiϋ wlüü" -a -bha. -Zlaan këwɔn -mü. N 'dhu do -yö 'pödhö, 'ma- nu ü -dhɛ dhe 'ka. Kö -yö kë =dhɛ 'wɔn 'ö -kë bha -ya dhi nü 'ö- wo n -dhɛ, 'yaa -mü, "kɛɛ 'wɔn -yake nü 'ö 'a- -ya... ».

-Dedewo, 'yö gɔndë 'në bha 'ö- pö -kɔ 'ö- -bha, 'ö- -kë -a -kɔta, 'yö 'mɛ bha waa- 'dhu 'wo to wo 'ko -gɔ. 'Në -nu 'ö 'wo- -nu kpɔ, 'mɛ 'ö- -gɔ 'gü 'yii kë kë -së, 'ö 'yii kë 'dho =klang 'ka =gblɛɛn, yö nü 'ö kë -kë =klang- -gɔ -mɛ 'ka, "kɛɛ =klang- -gɔ -mɛ -nu -bha didhɛtëë 'ka. Mɛ "pɛpɛ 'dhɛ 'kö 'wo to, -a -nu =gban -wo kë -kë "kwi -gɔ -mɛ "gblϋgblϋ -nu 'ka.

Gɔndë 'në 'ö bha -ya -zɔn kwa -dhɛ =dhɛ -de -kun 'wɔn "dhiϋ -sü, nü 'ö -së. 'Wɔn -yake -ya -sü, 'ö 'bhaa 'wɔn yaa "yɔɔ bho 'wɔn 'yaa 'ka, nü 'ö -së.

2. -Dhioo -wo 'yaa ziaan yaa -zɔn mɛ -dhɛ

-Dhɛkpaɔyi do 'ka 'yö laabhölaa 'ö -kë wü -naa -gblüdë 'ka, 'ö wü =gban "pɛpɛ -dhɛ ö -kuu "dhiϋ : =soo- -ta -wü -nu oo-, -ta 'gu -ta -wü -nu oo-, -maa -nu oo, a n 'bha wü "pɛpɛ 'kö 'wo -kë -zë bho wü 'ka -a -nu =gban -wo kë -nu =dhiɔɔ -wo -bha. =Dhɛ 'ö -kë "dhϋ 'yö laabhölaa 'dhö dhiang sü 'yö- pö : « Ma "sɛ 'gü -mɛ -nu, -dhɛ =ya =kpaɔ ka -bha -ee ? Ka nuwɛɛ "sɛ -bha mü ? Ka nuwɛɛ ka -de gaa- yë -bha mü ? Kö 'ka =gwëë, 'ka -ya n -dhɛ "gbɩɩ- bha 'aa -yö kë ? Kö ka dhɔɔbhaa -wɔn 'ö 'dhö -Zlaan Atanna 'ö yö nü mɛ =gban kwa -zo yö- -dhɛ 'ka, kö -ya kë ka -dhɛ 'dɔɔndhö bha 'aa -yö kë ? Kö kaa- 'në -nu -wo -ya ka -dhɛ pinngdhö, kö 'mɛ 'dhɛ -nu 'ö dhe 'yaa- -nu -gɔ, kö -wo dhe -së 'sü, kö -wa 'gü 'në -së 'kpɔ, kö =sii -yö kë -a -nu 'gü bha 'aa -yö kë ?

Kö kaa- 'në 'dhɛ -nu 'ö 'wo "kwi =plöö, 'ö "kwi =plöö -dhɛ -bha -kë -a -nu -bha "gbɩɩ- -sü bha- -wɔn 'gü, 'pë 'ö kwa dë -nu 'waa- -bhö 'ö 'wo dho 'wo- -bhö, dhe 'ö kwa dë -nu 'waa zun- -bha, 'ö 'wo dho 'wo zun- -bha, -dhɛ 'ö kwa dë -nu 'waa- -ga, 'ö 'wo dho 'wo- -ga... kö biaan 'ö "dhϋ, kö -yö 'go -a -nu -bha bha 'aa -yö 'go -oo ?

Nu 'ö 'ka- wo ma =dhiɔɔ -wo -bha bha, 'ka -a kë -së -dedewo. Ka -dhɛ 'ö 'a- wo bha, a- -wo "dhϋ kö 'ka 'dho ma dhebë 'sü -dhɛ 'gü, ö dë -nu "piϋ. 'Ma- -yɔ kë 'nu 'ma n bo. -A 'sü -wɔn nü 'ö -ya 'to. 'Mɛ -nu 'ö- -dhɛ 'dhö- -bha =dhɛ -wo -dho 'to- n "piϋ yö kö yɛng- -nu 'yi yi "yan 'to 'dho -mɛ -nu -gɔ, wo -mü : 'pö- dë -nu, 'pö- dhe -nu, -kwɛɛ 'në -nu, "nɛɛ- 'në -nu waa- 'në 'sɛɛnnë -nu 'ka. =Ya 'go yö -zë -a 'gü, mɛ "pɛpɛ 'ö 'ka to, ka -dho 'dho-. N "tɔngdhe bha -a 'tɔ -mü =Geetiinë 'ka. A- -pö =Geetiinë. 'Dho 'ö kaa- wo bha, kö 'ka 'tɔ "wɛɛ pö, ka -bha 'ö kaa- -slɔɔ 'gü, kö ka -ta -wɔn -mü. Kö 'ka ma, 'ka =gwëë n -dhɛ bha 'aa -yö kë ? -Ka 'dho.

-A -pö mü =dhɛ ka -dho =loo mü =dɛɛ. -A -nu "yan -yö ka -gɔ =dhɛ "gwannë -yö ö "yan -to -mɔɔ -gɔ. 'Ka 'tɔ "wɛɛ pö -wo -dho ka -ma. -A -gɛn -mü =dhɛ -wo -dho ka 'sü =dhɛ =kwan -mɛ -nu 'dhö. Kö 'ka 'dho, kö kaa- "ta -yö dhi bha 'aa -yö kë -oo ? » 'Yö 'wo- pö : « -A 'mii -na »

"Aa, 'yö wü -nu bha 'wo -da ziaan- "tan bho -sü 'ka 'ö 'wo- pö : « -Ɛɛ =Geetiinë wee, =Geetiinë.-Ɛɛ =Geetiinë wee, =Geetiinë. -Ɛɛ =Geetiinë wee, =Geetiinë. -Ɛɛ =Geetiinë wee, =Geetiinë. » A n 'bha yuudhö -së 'ka =ni 'ö wo dho- 'ka. -A -ga, ziaan -bha -kë =gblɛɛn -sü bha- -wɔn 'gü, 'ö dɔ mü kö din- -yaa -nu 'kun. 'Wo dho 'wo =loo -dhɛ 'bha bha- 'gü, 'yö 'wo -kan sö -blaa do 'bha 'gü, kö sö =gbaan -pëkë yuudhö -dhɛ "pɛpɛ =gban 'gü mü. -Kpan -a -bha -sü nü 'ö "gbɩɩ- kö -wa =wɛng- 'gü, -wa -ya -a ga -bhö -sü -bha. 'Yö 'wo- -bhö, 'wo- -bhö, 'wo- -bhö, 'wo- -bhöö. -A -ga, -a -nu =gban -zo =ya bhɔ -gblüdë "tɔngdhe 'tɔ =Geetiinë 'ka. -Kɔ 'ö 'mɛ 'dhϋ yöö pë -bhö -a -bha, kö -yö ziö- 'ka ö "tɛɛdo -ta, kö yö nü -a -nu "tϋng 'dhö- 'gü. =Dhɛ 'ö -waa -bhö =dhɛ -kɔ bha- 'dhö, 'ö- -nu 'gu =ya dɔ, -ya -ya 'ka -a -nu "sɛnng-, 'yö 'wo =wlüü kö 'wo -da ziaan-. -A pö 'ö woo- bho =geetinɔ bha, -a -nu -zo =ya bhɔ -waa pö =Geesöga. -Wa -ya yö nü- bho -sü -bha =dhɛ : « -Ɛɛ =Geesöga wee, =Geesöga. -Ɛɛ =Geesöga wee, =Geesöga. -Ɛɛ =Geesöga wee, =Geesöga. » -Gɛn -së -mɛ -nu 'kö- -nu suu 'dhö -kë =dhɛ =kɔngsodhö ( 'ö yö nü 'ö wü -nu 'ö 'wo "bü, 'ö- -nu -gɛn 'dhö -së -a -naa -gblüdë 'ka bha-) 'dhö bha, kö 'pë 'ö 'wo- kë sië wo -de 'ka, -Zlaan yöö dosɛng nü ö bha pë dɔ. 'Yö 'tɔ bha 'ö to -a -nu "dhi 'yö wo dho 'wo =loo- 'ka 'pö- bha- 'gü. -A -nu -loo mü -sü nü 'ö "gbɩɩ-, kö 'pö- -mɛ -nu : 'në "piϋ, dhe "piϋ, gɔɔn- "piϋ, -a -nu =gbaan "dhɛɛdhɛ pa -a -nu -wo -bha. =Dhɛ 'ö -kë "dhϋ, 'yö -dhɛng -nu bha -a -nu -wo "dhiϋ =loo -mɛ -yö dhiang sü 'yö- pö : « N dë -nu, n dhe -nu 'ö 'ka 'pö- ya- 'gü ya, -dhɛ -ya =kpaɔ. Ka nuwɛɛ yö, ka =sɛɛ- yö. Ka nuwɛɛ yi =gban 'ka, 'ka- -sëdhɛ yö. Kö -Zlaan -yö ka gba =sii gɔɔ =gblɛɛn 'ka bha 'aa -yö kë -oo ? » 'Yö 'pö- -mɛ -nu =gban 'wo- pö : « -A 'miina » 'Yö dhiang "dhiϋ =loo -mɛ bha 'ö pö : « Nu 'ö 'yi- wo- bha, yi -nu -a -së 'gü. Yii- -gblüdë, yii- "sɛ =kɔɔnmɛ, nü yi bɔ ka "piϋ ö bha dhebë 'ö -kë ka 'dhu 'ka, -a 'sü -dhɛ 'gü, =dhɛ -kɔ 'ö- 'wɔn 'ö ka "yaan 'ka bha- 'dhö. Yii- -gblüdë -ya -pö 'ka dɔ "gbɩɩ- kö yi =loo -sü waa- yi yeekë -sü =gban -yö 'to 'kwëë-. N dë -nu kö 'ka -ya yi -dhɛ "gbɩɩ- bha 'aa -yö kë ? Kö 'ka- 'gü ma yi -gɔ -së 'ka -Zlaan "saa- 'gü bha, 'aa -yö kë -maa ? 'Wɔn 'ö 'yi nu- 'gü, 'yö nü 'ö -dengdeng 'ka bha. »

=Dhɛ 'ö ö bo- -pö "dhϋ -sü 'ka, 'yö =dhuutii 'ö 'pö- bha- -gü bha 'ö- pö : « -Dhɛng -nu kaa- "dhɛɛdhɛ =nɛ. -kaa =biöö ka dhɔɔbhaa 'ka. "Tan 'ö 'ka -da 'ka 'pödhö ya -a din -yö -së "gbɩɩ-. -Kaa ziö 'bha bho 'mü =sië yi -dhɛ kö 'yi 'dho yi 'dhu bha- baa- -dhɛ 'gü. » -A -pö "dhϋ -sü nü 'ö "gbɩɩ-, kö -wo -së -mɛ -nu -wa =Geesöga bha- =nëng -a -bha -dedewo =ya ziö- 'ka -a -blɛɛsü -ta. Yaa" 'pö- -mɛ -nu bha -wa -kë "dhϋ kö 'wo dɔ wo dɔ -kɔ 'ka, -a -nu -ma -yan 'gü.

=Dhɛ 'ö -kë "dhϋ, 'yö =dhuutii waa- ö -dɔ -bha -nu 'wo nu, 'yö 'wo "tan -kan, 'yö 'pö- dë bha 'ö -dhɛng -nu dhɛa" kpɔ 'ö- pö : « Ma -dhɛng -nu, 'wɔn do 'bha nü 'ö ka -zo -yö kë bhɔ- 'ka 'yɛɛn- ya- gü. Yö -mü kaa- -gbüdë -bha dhebë bha- 'tɔ 'ka. -Wa -dhɛ =dhɛ ?

-A -pö =Geesöga -sü nü 'ö "gbɩɩ-, kö -wa =loo- -nu -ta =dhɛ -maa -yö =loo -mlü -ta, -wa -ya -a -nu -ma -sü -bha. Wü 'dhɛ -nu 'kö -a -nu -gɛn 'yaa "gbɩɩ- =dhɛ bhaɔ -nu, "guudë -nu... 'dhö, 'yii kë kë -a -nu -wëë -bha 'pödë 'bha -nu 'ö 'wo gun mü -a -nu kë -sü -zë -a 'ka, -a -nu -gɔ -yö -gun yöö 'to 'wɔn bha- 'gü.

=Dhɛ 'ö 'wo dho 'wo =loo wo -kɔ 'gü "fiëë 'ka -a -naa -gblüdë -ta, 'yö -gblüdë 'ö -ya -nu "yan 'gü -dedewo. 'Yö- -nu dhɛa" kpɔ =dhɛ 'tɔ -mɛɛ 'ö 'wo kë- pö 'mü ? 'Yö 'wo- pö =Geesöga. 'Yö "fɔngfɔng -yö -da -gblüdë 'gü, -a -nu -zo 'ö bhɔ 'ö- wo 'tɔ bha- 'ka bha- -wɔn 'gü.

=Dhɛ 'ö -kë "dhϋ 'yö -maa 'në 'ö 'wo- zöng -kë 'ö ö kɔngga "dhiϋ =wlüü, 'yö pö : « -Gblüdë, 'dho 'ö 'yi -a wo bha, ma -zë n -zo 'yii kë bhɔ, "kɛɛ "suϋ nü 'ö 'a kë- wo ma mɛ "gbϋgblϋ -nu -gɔ ziaan-. -A -gɛn -mü =dhɛ, a -pö 'nu -a -nu -dhɛ =dhɛ 'bhaa kë- pö =Geesöga, -wo -mɔɔ -a -bha 'nu 'ö 'wo pö 'ma n -de 'sü 'wɔn dɔ -mɛ 'ka 'ma ziö 'ka- -nu -ta. 'Ö- -kë "dhϋ -sü bha- 'gü 'wo n -ma. Yaa n dheebhang -nu yi -mɔɔ -a -bha 'ö 'yi dho "vaandhö, 'yi nu ü bha dhebë bha- 'ka. »

'Yö -gblüdë -ya pö- -dhɛ waa- ö dheebhang -nu -wo 'dho- 'sü-. 'Yö zöng -nu bha 'wo -da ziaan-. 'Yö 'wo -ya =Geetiinë -tan bha- bho -sü -bha, 'yö 'wo dho- 'ka "dhϋ, 'wo =loo- 'ka dhɛng- -dhɛ 'bha bha- 'gü, kö -a -mlü =gbaan 'to "dhϋ =ya 'wü mɔngdhö. Woo- kë -kɔ 'ö- -bha kö 'tɔ 'ö bha 'ya 'dho =dhɛng -a -nu -gɔ bha, 'yö 'wo wo -pɛ 'gü =plɛ ; 'yö -a kpö do 'bha 'dhö to "dhü 'gü, 'ö -ya "tan bha- bho -sü -bha, 'yö- kpö do 'ö =lɔɔ -mlü 'gü.

-A 'dhɛ 'ö 'wo gun -mlü 'gü bha, =dhɛ 'ö 'wo pë -bhö 'ö -nu 'gu 'dhö dɔ ; 'yö 'wo dho "dhü 'gü 'wo "tan sü, 'yö- 'dhɛ -nu 'ö 'wo gun "dhü 'gü bha, wo -zë 'wo =lɔɔ kö 'wo pë -bhö 'pö.

'Pë 'ö -kë 'ö zöng -maa kë -sü 'ö -kë "gbɩɩ- -mlü 'wü "tϋng 'gü bha, 'yö bha. -Wo pë -see mɛ -bha, =ya 'go mü -a -nu -maakëdhɛ -yö "gbɩɩ-. =Ya kë –maa kë -mɛ 'gü =dhɛ -a -nu =gban nü "dhü 'gü bha, yaa" kö -a kpö 'bha -yö -mlü 'gü.

=Dhɛ 'ö- -nu =gban 'wo wo bo pë -bhö -sü 'ka =dhɛ -kɔ bha- 'dhö, 'yö 'wo dho "tan bha- 'ka 'wo =loo- 'ka 'pö- bha- 'gü. -A pö -sü nü 'ö =Geetiinë, kö dhebë bha -waa nu- -nu -dhɛ, =wa nu- 'ka -gblüdë Laabhölaa -dhɛ. 'Wɔn bha- "dhia -ma -gblüdë 'gü -sü bha- -wɔn 'gü, 'yö =gbauu ga 'ö -kë =ni -a -da zöng -bha wü "pɛpɛ =gban wëëdhö, -a -zo bhɔ 'ö 'yii kë wo 'tɔ 'ö bha 'ka 'ö- wo 'yi bha- 'ka bha, -a -wɔn 'gü. "Tϋng bha- 'gü, kö =gbauu bha, - a "dhiϋ -zian -yö "puu, kö- =taama -dhɛ -yö -tii. Kweɩ" 'dhu sɔ -mü 'ö 'pödö -nu 'wo- -da "wlaan- yi -nu 'wo -kë : dhe 'sü -sü -nu, 'gbaannë troo -nu nu... 'ka, -a -nu -ta. Sɔ suu 'ö "dhϋ bha -yö -tun =kö =dɛɛ =Yaoba -nu kwaa- "sɛ 'gü. A suu -yö 'gbɛ. 'Wɔndɔmɛ -nu nü 'ö 'wo gun -a -da sië =dhɛ -kɔ 'ö 'kwa- yö sië- 'ka zöng -gɔ ya- 'dhö.

'Pë 'ö -kë 'ö zöng 'gblëë- -zian 'ö -kë "puu, 'ö- =taama -dhɛ 'ö -kë tii bha, 'yö bha.

-Kwaa kë -së kö -dhioo 'ö -Zlaan, 'ö kwa dë -nu, kwa dhe -nu, kwa "tɔngdë -nu waa- kwaa- mɛ "gblϋgblϋ -nu, 'wo dɔ -naa kwa -ta bha, kwa -zo 'ya dho bhɔ- 'ka. Kwa zuë" 'ya 'dho pö 'ö bhɔ pë "wɛɛwɛ 'bha -bha, 'ö 'kwa- zë -a -wɔn -dhɛ, 'kwa -a -naa -dhioo -wo -nu bho kwa "tʋʋ, 'ö 'kwa -kë 'wɔn yaa kë -mɛ -nu 'ka.

3. Dhebë 'në do 'bha 'ö ö bha 'në dha 'ö-wo "siϋ gɔn -ziisü -gɔ -Mɔɔsii “sɛ 'gü

-Dhɛkpaɔyi do 'ka -Mɔɔsii "sɛ 'gü, 'pödhɛ do 'bha 'ö 'wo- -dhɛ Bangfoodha -a 'gü, 'yö -Mɔɔsii dhebë do 'bha bha, 'ö -suö dhia" "piϋ 'ö dho "yi =bhaa. -Yö -to "yi =bhaa mü 'yö "siϋ 'dhö -da -a -bha 'kɔ dhee" 'ka -a ziaan 'gü. Kö "siϋ 'ö ya -yö kë -go 'mɛ, 'yii 'go 'mɛ -ee ? Mɛ 'bha 'yii kë 'wɔn =slɔɔ- 'gü. 'Wo dho "kan wo -ta dosɛng, kö 'kɔ dhee" bha -yö "gϋ sië, kö "siϋ =ya 'ma- -bha "wɛ mɔngdhö -dhɛ =gban 'gü, "kɛɛ kö dhebë 'në bha, -a -bha 'në 'në 'ö- to yi 'gü 'ö dho "yi =bhaa, -yö 'kɔ bha- 'gü. -Yö "gbʋ bɔ sië 'ö ö dhe -dhɛ 'ka. 'Në bha -a dë waa- gɔɔn- 'gbɛ -wo -gun "kpɛnngdhö mü, "kɛɛ mɛ 'bha -kɔ 'yii kë =mɔɔ -da 'kɔ bha- 'gü -sü -bha, "siϋ nɛɛ- 'ö gun 'kɔ -bha -a "dhi -bha bha -a -wɔn 'gü. "Yi 'në -nu 'kö 'wo gun 'kɔ "wɛɛ -nu 'gü, -wo kë- -nu =gban -wɛnng "siϋ bha- -bha, "kɛɛ 'yii 'wɔn 'bha -yan. "Yi =bhaa -dhɛ =de 'pö -a -bha -kë =gblɛɛn -sü bha- -wɔn 'gü, mɛ 'bha faan 'yii kë dɔ -dho "yi 'sü- -dhɛ 'gü. Woo- kë =dhɛ ? =Klingkling =ya yö- -nu -ta. -Yö -to yö nü- 'gü, 'yö dhebë 'në bha 'ö nu.

-A =loo -sü nü "gbɩɩ-, kö =ya ö kwaa- ö bha "gbʋnggbʋ 'ö gun- =gwinng- -a -zü "siaa- ; 'yö pö yöö -sɔ 'kɔ bha- 'gü, kö 'ö ö bha 'në bha 'sü, "kɛɛ 'yö mɛ -nu 'wo- kun, -a pö -sü 'ka- -dhɛ =dhɛ 'ya 'dho ö -de zë-. "Kɛɛ yöö- =gban 'gü, -yö kë ö -kɔ "vlʋʋdɔ -a -nu -gɔ, 'ö dho -dedewo 'ö -sɔ pɛng nɛɛ- bha- 'gü, 'ö yö ö bha 'në bha- 'ka "kpɛnng. Pë 'bha -bha 'bha 'yii kë waa- ö bha 'në bha kë tongtongdhö.

'Wɔn 'ö bha 'yö mɛ =gban "dhi dɔ bong 'ka.

Dhebë 'në bha -yö kë- -zɔn =dhɛ kö mɛ -dhɔ -yö ü kë -dedewo 'kö 'zü ü -gɔ 'ö to- -wɔn 'gü, 'yaa kë ü 'gü 'wɔn 'bha 'ka.

4. Ziaan 'ö dho =naɔ -bha -yö =gblɛɛn "wɛ -ee ?

'Nëglɔɔn 'në do 'bha nü 'sëëbho -dhɛ =kpaɔyi do 'ka, 'yö- pö -Zlaan -dhɛ ö bha 'sëë -wo 'gü : « Atanna -Zlaan, -a kë kö =naɔ -yö nu n -gɔ 'kɔɔdhö, kö 'a kë =naɔ -mɛ 'ka -dhe ! » =Dhɛ 'ö -ya bhɛa" bha- wo =dhɛ -kɔ bha- 'dhö, 'ö "tϋng kpö 'në 'bha =ya ziö, 'yö dho "kwi =plöö, ö bha mɛ -nu =tuaabho kë -dhɛ 'gü. =Dhɛkpaɔyi do 'ka mü, 'yö gun ö bha ziaan ziö sië, 'yö -kpan =gbëë 'në sɛɛnnë do "dhi "pu -sü -bha -kpinng -ta kö 'wëë- "dhɛ -ya pa -sü 'ka "wɛ "sɛnngdhö =dhɛ mɛ -yö -më -kë. 'Yö 'gbaannu 'yö 'wëë- bha- -ga zuudhö. 'Yö -dhɛ -ga ö -züzü, 'yö 'yii mɛ 'bha yö. 'Yö pö yöö ö -kɔ -da 'gü, "kɛɛ 'yö ö -zo gɔn, 'yö- pö ö -de -dhɛ : « 'Wëë- ya 'a ü 'sü, "iin 'a ü kë 'mü =dhɛ -oo ? A- -pö =tɔn -Zlaan -dhɛ =naɔ -yö nu n -gɔ 'kɔɔdhö, "kɛɛ -a 'dhɛ 'kö ya, -yö -kpinng -ta -wa ! -Kë =dhɛ -wɔn =nɛ -oo ? 'A 'dho ü 'ka =tɔn 'kɔɔdhö -ee ? » 'Yö ö -zo 'bha gɔn, 'yö 'wëë- bha- to 'yö dho.

=Dhɛkpaɔyi "wɛɛ 'bha 'ka kö =ya ö yeekë =ya 'dho 'pödhö, 'yö gun =niëë sië "ka "flɩɩ- -dhɛ 'bha 'ö gun 'pö- "sɔɔ mü, -a 'gü. 'Ö dho -dhɛ -ga gwɛ -dhü do 'bha 'ö gun bha- =wlöö, kö gbɔ 'kpii- do 'ö- "dhi 'dhö "pʋ -sü 'ka, -yö mü, kö "sënng -ya pa -sü 'ka "wɛ "sɛnngdhö. 'Yö pö ö -de -dhɛ : « =Naɔ -dede =nɛ, "kɛɛ 'yaa n -gɔ =tɔn 'kɔɔdhö -wa n dë -nuu ! »

Kö =ya 'gbaannu =dhɛ "dhü 'ö 'wo- gban -a 'dhö, -ya -ga sië, kö- zuëga -yö 'zëë- zë kë sië ; kö 'pë 'ö ziö sië- -gɔ 'gü =dhɛ -zogɔndhe 'dhö, -Zlaan nü ö bha pë dɔ. "Kɛɛ 'yö- to 'ö ö bha 'dho wo. =Dhɛ 'ö =loo "kwanngdhö, 'yö -kpan ö "tɛɛdo do 'bha bha, -a -bha, 'yö- pö- -dhɛ =dhɛ 'ya -kpan "sënng -bha, "kɛɛ -a 'sü -dhɔ 'yii kë ö kë. -Yö gbɔ 'gü gwɛ -dhü =wlöö "ka "flɩɩ- -dhɛ 'gü. 'Yö- 'tɔngdë 'ö pö- -dhɛ : « Bhi -zë slaa" nü ü 'gü. 'Ü -kpan "sënng -bha 'yö 'bhaa- 'sü 'kö =dhɛ ? -A "bin ! Ü -ta -yö -ma -sü 'ka -dedewo. »

Dhiang bha -go -a "dhi -sü nü 'ö "gbɩɩ- kö -ya ziö =dhɛ =saaga -yö -ziö =ya 'dho mü. -dedewo 'yö dho 'yö -kpan gbɔ bha- -bha kö -yö mü "dhϋ tɛan- 'ka, "kɛɛ kö -a -te "dhiϋ -ya "dhiϋ. 'Yö- bho- "dhiϋ. 'Ö dho -dhɛ -ga kö =mlɛɛ bhɛ -zizisü nü 'ö -ya ö "klϋ kë gbɔ bha- 'gü ya. 'Yö gbɔ bha- -te "dhiϋ yö- "dhiϋ "lɛɛdhö -deewo, 'yö dho 'ö "mlüü -kë 'yö gbɔ bha -a sü "lɛɛdhö 'ö- dɔ ö =gwinng- kö 'ö 'dho 'ö- -zuö ö "tɔngdë bha- -ta 'kɔɔdhö. -A -bha 'gü -a "tɔngdë -yö =sua nü- -kë ö -gɔ ; -a -wɔn 'gü, 'yö- "piϋ =dhɛ 'ö ö mlɔɔ bho- -gɔ. =Dhɛ 'kö =loo 'kɔ "dhi -bha, 'ö ö "yan -zë -a -kpan ö "tɔngdë bha- -bha 'kɔɔdhö, dɔ nü 'ö- wo "kpɛnngdhö 'ö gbɔ bha- -zuö -a -ta 'kɔɔdhö 'mü kö -ya ziö -biang 'ka =dhɛ =saaga -yö -ziö. Gbɔ bha -a -pö "siaa- -sü nü 'ö "gbɩɩ- kö =mlɛɛ 'ö gun 'nu -a 'gü "dhϋ bha, =ya "gla "sënng 'gü -deewo =ya =loo "siaa-.

=Naɔ -dede =ya nu =tɔn -a -gɔ 'kɔɔdhö.

=Naɔ 'ö gɔndë 'në bha 'ö kë- -dhɛ -Zlaan -gɔ bha, -a 'gü -wɔn -yö kë -kë =dhɛ -kɔ bha- 'dhö.

Ö "tϋng 'ö kë- to ö -dega -zë -dhiang 'gü bha, -a -ga 'ö- 'gü -wɔn -së 'ö -kë -a -dhɛ bha.

-Yö kë ö zuë" -kë -sɛa 'güdandhe -nu bha, -a -nu 'gü, 'ö -Zlaan dhɔɔbhaa 'ö -kë =dhɛ -kɔ 'ö yöö -dede 'ö kë- pö 'ka -Zlaan -dhɛ bha- 'dhö.

'Wɔn yaa 'ö- "tɔngdë 'ö kë- -ya ö zuë" "piϋ 'ö- kë 'nu- 'ka bha, -yö kë -gla -a -gɔ 'wɔn -së 'gü.

Ziaan 'ö dho =naɔ -bha -yö =gblɛɛn. Zuë" -sɛamɛ nü 'ö =mɔɔ- 'sü -sü -bha, 'yö- =trɔɔn =slɔɔ.

=Ya 'go mü, 'mɛ 'ö 'bha pö bhii 'wɔn 'bha kë, kö ü zuëga -yö 'zëëzë kö -a kë -sü 'gü, -yö -së kö 'bha 'dho- kë-. -A 'gbɛ -dhɛ 'gü 'yaa dhi mɛ -gɔ. "Kɛɛ ü zuëga -zë 'yii 'zëë- zë kë, kö -a kë -sü -yö ü zuë" =niida, -a kë. -A "dhiϋ ta 'gbɛ -dhɛ -yö -dhi mɛ -gɔ.

5. =Gee do 'bha -bha dhebë 'në do 'bha 'kun 'ö- wo 'nʋbë 'ka

-Dhɛkpaɔyi do 'ka, yö =gee 'ö 'wo- -dhɛ 'mamɔɔnë, "iin 'zü "siϋ dhuu" -gee bha 'ö yö "kpɛnng. -A -bha pë -mü "siϋ dhuu" -sü 'ka dhebë -nu -gɔ zuëën- 'gü, 'ö sü 'yënng- -kë "gbɩɩ- "tϋng -bha, blɛɛ" yi 'ka ; kë "dhϋ kö "tɛɛ 'ya 'dho 'dho- pɛng -klaan -nu 'ka, 'ö 'wo 'pö- -gϋ. =Gee bha =ya yö "kpɛnng =dhɛ -kɔ bha- 'dhö, 'yö dhebë -nu =wa ziö- -gɔ -bɛng 'ka. -A -ga, yö 'ö- wo "kpɛnng bha, 'yö kpa dhebë 'në do 'bha bha- =keng-. Dhebë 'në bha, =loo 'ö- wo "wlëëdhɛ 'bha bha- 'gü bha, 'yö- -gɛn 'dhö -da wöng 'gü, 'yö -pö, kö -foo -nu =gban -yaa zë. -Yö -to 'waannu -sü 'ka -dhɛ bha- 'gü, 'yö =gee bha 'ö nu. Kö ü- -kë mü =dhɛ, 'bhii -a kë 'mü =dhɛ -ee, -a -gɛn 'yii kë -da pë 'bha 'gü, "kɛɛ -gblu, yöö =de 'pö -ya -pö, "kɛɛ dhebë 'në bha -a "sɔɔ -dhɛ -dede 'gü mü. Wɛng -wa -wɔ wo 'ko "dhiϋ mü. -Yö -to dhebë 'në "sɔɔ mü 'yö- pö- -dhɛ : « Mɛ -së, ü -dhɔ =ya n kë "gbɩɩ- -wa. Ü -dhɔ 'ö -bhɔ n kë -sü 'ka, -a yi -ya =gwëë, "kɛɛ maa -a kë 'nu -kɔ 'ö- 'gü, 'maa gun -a -kɔ yö -sü 'ka. -A -kë "dhϋ -sü bha- 'gü, -yö n "piϋ =dhɛ kwɛng 'ko kë -mlɛɛ 'gü. Dɔ "gbɩɩ- 'yɔn -mɛ dhe, n dhɔɔbhaa ».

'Wɔn bha -yö kë -kë =dhɛ -gwëmɛ -yö ö "yan to wɛngga -gɔ.

=Dhɛ 'ö =gee bha 'ö- pö "dhϋ, 'yö dhebë 'në bha 'ö- pö : « 'Yö n dë -bha =gee, 'wɔn 'kö bha -yö "dhϋ 'yö 'bhaa- pö 'nu n -dhɛ "vaandhö, 'yö kwɛng =plɛ 'ko sëë "suma bho ya -ee ? 'Yaa "gbɩɩ-, 'wɔn 'ü- pö bha 'ma- ma. -Siö mɛ -dhɛ -wɔn 'yaa kë "dhϋ».

'Kwa- pö "dhϋ, kö kwa- -pö =dhɛ tɛan- -wɔn pö -sü 'ö "vaandhö 'wɔn -nu 'gü, wo 'ko nu -dhɛ bha, 'yö -së. 'Bha 'dho ü kwaa- ü këyɔɔ -zü 'ö sëëbho kö -blɛɛsü kö 'ü gun -naa tɛan- -wɔn pö- -dhɛ =taama. -A -kë "dhϋ -sü 'yaa -së.

    
    
    

6. -Kɔ 'ö -kë -a -bha 'ö 'wo "Maadhɛ -dhɛ "Maadhö

'Ö gun "tϋng 'bha 'ka kö dha 'yaa ban sië, kö mɛ "bhɩɩ- -nu woo- kë -kɔ 'ö -a -bha kö 'wo dha "yi =slɔɔ Gbɛɛ" =plöö, kö- -kɔ 'bhaa 'dhö.

'Yö Gbɛɛ" =plöö -mɛ -nu 'ö- -naa "sɛ -yö -kë "Maadhɛ 'ka bha, -a -naa =dhuutii waa- ö dɔ -bha -mɛ -nu, 'wo dho -dhɛ -ma -ga. 'Ö gun kë sië "dhϋ bha, kö 'në dhebë do nü =dhuutii bha- -gɔ. -A -ga, 'yö -dɛ 'dhö- pö =dhɛ =dhuutii bha -yö ö bha 'në ga dosɛngsɛng 'ö -a -gɔ bha, -ya kë "saa- 'ka. =Ya bo -kë "dhϋ -sü 'ka dha -yö -dho ban-. "Saa- 'ö "dhϋ bha yö -mü =dhɛ -wo -yɛga do 'pɔn kö 'në 'ö "dhϋ bha, -wa 'to "bhɩɩ- 'ka kö -wa -zuö 'gü, -wo "sɛ =loo- -ta. =Dhuutii -kɔ =ya =mɔɔ -a -kë "dhϋ -sü -bha dha -yö -dho ban-, 'ö ta -pë -nu 'wo -dhi. 'Yö =dhuutii bha 'ö -wɩ -a -bha.

=Dhɛ 'ö 'wo nu 'wo =loo wo -yɛɛ =bhaa 'wii wo "dhi bho- -ta mɛ 'bha -dhɛ kö 'yii kë kë 'pö- dë -nu -kpɛa 'ö 'wo kë to -a -nu 'ka.

=Dhɛ 'ö -kë "dhϋ, 'yö 'wo dho -gblɛɛn 'kpɔ 'gü "bü =zinng 'gü 'pö- bha- "sɔɔ, 'yö -yɛ bha 'wo- pɔn. =Dhɛ 'ö 'wo wo bo, 'yö 'wo "kpënng- kpɔ 'në bha- -gɔ 'yö 'wo dho- 'ka 'ö 'wo- -ziö -yɛ ga bha 'gü, 'wo "sɛ kpa- -ta =dhɛ -kɔ 'ö 'wo- pö- 'ka -a -nu bha- 'dhö.

"Saa- bha -a bho -sü nü 'ö "gbɩɩ- kö dha 'kpikikpiki -ya -ya ban -sü -bha "siasia- mü.

-A -kë -sü bha- 'gü, 'yö 'wo- pö =dhɛ 'ö -kë =dhɛ 'në bha -wo -gun -a -dhɛ sië "Maadhe, 'ö- -gɔ =ya 'to mɛ =gbaan- 'wɔn 'gü bha, -a 'tɔ bha -wa -ya "Maadhɛ -bha.

'Pë 'ö -kë =dɛɛ 'ö 'wo "Maadhɛ -dhɛ "Maadhö bha, 'yö bha.

-Zlaan -yö -mɔɔ -a -bha 'ö bɔ mɛ doseng -ta 'ö mɛ 'gbɛ dha, "iin 'zü 'ö mɛ 'gbɛ 'gü =see.

    
    
    

7. 'Mɛ'ö 'yaa 'dhangbho 'wɔn "dhiϋ, -ka ka kwaa- -zü kö -a "yan -yö dɔ 'wɔn 'gü

"Kwi -gɔ -mɛ 'kpii- 'ö -kë mɛ tii 'ka, 'yö- pö yö -zë 'yaa 'dhangbho dü -wɔn "dhiϋ tongtongdhö. =Ya kë "wɛ, 'yö -kë -a zë -dhiang 'ka =dhɛ, 'yaa 'dhangbho dü -wɔn "dhiϋ. 'Mɛ 'ö 'kwa "wɩ sië- 'ka ya, -yö -gun za -gɔ "yɛ -mɛ nü- 'ka. =Ya kë "kwi -wo 'gü, 'yö 'wo- pö 'zuzö.

-Dhɛkpaɔyi do 'ka, 'yö gɔndë 'në do 'bha bha 'ö go ö -gɔ 'pödhö 'ö nu dhebë 'në do 'bha -tazɔn 'zuzë =plöö dü -wɔn "gblʋʋ "piϋ. 'Wɔn bha -yö kë sië "dhϋ Dannëngdhö. =Dhɛ 'ö -kë "dhϋ, 'yö 'wo zadɔ -yi -ya -a -nu -gɔ. =Dhɛkpaɔyi bha, mɛ "bhɩɩdhe nu 'ö- wo, -yö -gun -ziisü. =Dhɛ 'ö 'wo- -nu dhɛa" kpɔ, 'yö mɛ -tazɔn -mɛ bha 'ö -ziö ö -wo 'gü =dhɛ dhebë 'në bha nü ö bha 'në zë dü 'gü ; 'yö 'zuzö mi bha 'ö dhe "gbʋʋ- 'në bha- dhɛa" kpɔ 'ö- pö : « =Dhaviɛɛyö, dü -wɔn 'ö 'wo -ya ü -bha ya -yö "dhϋ tɛan- 'ka -ee ? Tɛan- -mü =dhɛ dü ü -gɔ -ee ? » Dhebë 'në bha 'yii kë- dɔ bhiëë" =gblɛɛn -bha, -a pö nü 'ö- wo =ii. =Dhɛ 'ö- pö "dhϋ, 'yö 'zuzö mi bha 'ö- pö- -dhɛ : « =Dhaviɛɛyö, -a -zɔn mɛ =gban "yaan 'ka yö =dhɛ dü -yö ö -gɔ. »

'Yö dhebë 'në bha 'ö- pö -wo yö "kpɛnng. 'Yö mɛ =gban 'dhö go 'kɔɔdhö 'yö 'wo nu 'dhuëng- -ta zadɔ 'gü -kɔ bha- "dhiϋ mü. 'Yö dhe "gbʋʋ- 'në bha, 'ö pö -wo 'dho -tɔ klëën do 'dhɔ- kö -wo nu- 'ka. "Vaandhö "wɛ =ni, kö 'pë bha -wa nu- 'ka. 'Yö- pö -wa "dhi kë "bϋwɛ, 'yö 'wo- -kë "dhϋ.

Mɛ =gban "pɛpɛ "yan "dhiϋ mü bha, 'yö dhebë 'në bha 'ö ö -gɔ -sɔ 'pë bha- 'gü, 'yö ö =sɔɔ "sɔɔ -kë, 'yö ö =sɔɔ "sɔɔ -kë, 'yö ö =sɔɔ "sɔɔ -kë, 'yö- -dhɛ =gban "pɛpɛ 'ö ma -tɔ klëën bha- 'gü mü. Kö mɛ =gbaan =wa -ya kwɛɛ" 'kun -sü -bha. =Dhɛ 'ö -kë "dhϋ, 'yö pö -wo sɔ kpa ö -ta, 'yö 'wo- kpa- -ta. 'Wo dho "kan- wo -ta, kö -tɔ klëën bha, -ya -ya -pa ö diëë -sü -bha. Kö -yö =glüü "glüü kë sië 'ö go- 'ka "siaa-. 'Yö 'zuzö mi bha 'ö 'dhangbho 'wɔn bha- "dhiϋ, 'yö pö : « =Dhaviɛɛyö -yö 'to "dhϋ. » =Sua 'ö 'zuzö mi bha 'ö- -kë, -yö -kë =dhɛ mɛ -ya pö =dhaviɛɛyö -bhö 'dho- -bha 'bha wo. Pë do 'ö- dɔ -ziaawo -a 'gü, -yö -gun "gbɩɩ-. -Yö -kë =dhɛ "flʋkpongdhe -yö -ziö. -Tɔ klëën waa- dhebë 'në 'ö bha 'dho 'ö 'wo- 'wo dhang- 'gü 'yi bha -yi bha 'ka, nü 'ö 'kwa -a -bha dɔ wo =dɛɛ ya. -Waa mɔɔ- -a -gɔ 'pödhö, -waa mɔɔ- -dhɛ =gban 'gü, 'wii -kpan -a -bha 'ö nu 'ö yö- 'ka =dɛɛ -bha.

Za 'dhɛ 'ö bha -a "dhiϋ -ya -dhɛ -yö kë -kë =dhɛ -kɔ bha- 'dhö.

-Yö -sü yi bha nü- -bha, 'yö 'zuzö mi bha 'ö 'dhangbho dü -wɔn "dhiϋ.

'Mɛ 'ö -yaa pö 'yaa 'dhangbho 'wɔn 'ö "dhiϋ, -ka 'wɔn -zɔn -a -dhɛ kö- "yan -yö dɔ- 'gü.

7. 'Mɛ'ö 'yaa 'dhangbho 'wɔn "dhiϋ, -ka ka kwaa- -zü kö -a "yan -yö dɔ 'wɔn 'gü

"Kwi -gɔ -mɛ 'kpii- 'ö -kë mɛ tii 'ka, 'yö- pö yö -zë 'yaa 'dhangbho dü -wɔn "dhiϋ tongtongdhö. =Ya kë "wɛ, 'yö -kë -a zë -dhiang 'ka =dhɛ, 'yaa 'dhangbho dü -wɔn "dhiϋ. 'Mɛ 'ö 'kwa "wɩ sië- 'ka ya, -yö -gun za -gɔ "yɛ -mɛ nü- 'ka. =Ya kë "kwi -wo 'gü, 'yö 'wo- pö 'zuzö.

-Dhɛkpaɔyi do 'ka, 'yö gɔndë 'në do 'bha bha 'ö go ö -gɔ 'pödhö 'ö nu dhebë 'në do 'bha -tazɔn 'zuzë =plöö dü -wɔn "gblʋʋ "piϋ. 'Wɔn bha -yö kë sië "dhϋ Dannëngdhö. =Dhɛ 'ö -kë "dhϋ, 'yö 'wo zadɔ -yi -ya -a -nu -gɔ. =Dhɛkpaɔyi bha, mɛ "bhɩɩdhe nu 'ö- wo, -yö -gun -ziisü. =Dhɛ 'ö 'wo- -nu dhɛa" kpɔ, 'yö mɛ -tazɔn -mɛ bha 'ö -ziö ö -wo 'gü =dhɛ dhebë 'në bha nü ö bha 'në zë dü 'gü ; 'yö 'zuzö mi bha 'ö dhe "gbʋʋ- 'në bha- dhɛa" kpɔ 'ö- pö : « =Dhaviɛɛyö, dü -wɔn 'ö 'wo -ya ü -bha ya -yö "dhϋ tɛan- 'ka -ee ? Tɛan- -mü =dhɛ dü ü -gɔ -ee ? » Dhebë 'në bha 'yii kë- dɔ bhiëë" =gblɛɛn -bha, -a pö nü 'ö- wo =ii. =Dhɛ 'ö- pö "dhϋ, 'yö 'zuzö mi bha 'ö- pö- -dhɛ : « =Dhaviɛɛyö, -a -zɔn mɛ =gban "yaan 'ka yö =dhɛ dü -yö ö -gɔ. »

'Yö dhebë 'në bha 'ö- pö -wo yö "kpɛnng. 'Yö mɛ =gban 'dhö go 'kɔɔdhö 'yö 'wo nu 'dhuëng- -ta zadɔ 'gü -kɔ bha- "dhiϋ mü. 'Yö dhe "gbʋʋ- 'në bha, 'ö pö -wo 'dho -tɔ klëën do 'dhɔ- kö -wo nu- 'ka. "Vaandhö "wɛ =ni, kö 'pë bha -wa nu- 'ka. 'Yö- pö -wa "dhi kë "bϋwɛ, 'yö 'wo- -kë "dhϋ.

Mɛ =gban "pɛpɛ "yan "dhiϋ mü bha, 'yö dhebë 'në bha 'ö ö -gɔ -sɔ 'pë bha- 'gü, 'yö ö =sɔɔ "sɔɔ -kë, 'yö ö =sɔɔ "sɔɔ -kë, 'yö ö =sɔɔ "sɔɔ -kë, 'yö- -dhɛ =gban "pɛpɛ 'ö ma -tɔ klëën bha- 'gü mü. Kö mɛ =gbaan =wa -ya kwɛɛ" 'kun -sü -bha. =Dhɛ 'ö -kë "dhϋ, 'yö pö -wo sɔ kpa ö -ta, 'yö 'wo- kpa- -ta. 'Wo dho "kan- wo -ta, kö -tɔ klëën bha, -ya -ya -pa ö diëë -sü -bha. Kö -yö =glüü "glüü kë sië 'ö go- 'ka "siaa-. 'Yö 'zuzö mi bha 'ö 'dhangbho 'wɔn bha- "dhiϋ, 'yö pö : « =Dhaviɛɛyö -yö 'to "dhϋ. » =Sua 'ö 'zuzö mi bha 'ö- -kë, -yö -kë =dhɛ mɛ -ya pö =dhaviɛɛyö -bhö 'dho- -bha 'bha wo. Pë do 'ö- dɔ -ziaawo -a 'gü, -yö -gun "gbɩɩ-. -Yö -kë =dhɛ "flʋkpongdhe -yö -ziö. -Tɔ klëën waa- dhebë 'në 'ö bha 'dho 'ö 'wo- 'wo dhang- 'gü 'yi bha -yi bha 'ka, nü 'ö 'kwa -a -bha dɔ wo =dɛɛ ya. -Waa mɔɔ- -a -gɔ 'pödhö, -waa mɔɔ- -dhɛ =gban 'gü, 'wii -kpan -a -bha 'ö nu 'ö yö- 'ka =dɛɛ -bha.

Za 'dhɛ 'ö bha -a "dhiϋ -ya -dhɛ -yö kë -kë =dhɛ -kɔ bha- 'dhö.

-Yö -sü yi bha nü- -bha, 'yö 'zuzö mi bha 'ö 'dhangbho dü -wɔn "dhiϋ.

'Mɛ 'ö -yaa pö 'yaa 'dhangbho 'wɔn 'ö "dhiϋ, -ka 'wɔn -zɔn -a -dhɛ kö- "yan -yö dɔ- 'gü.

9. =Dhang -bha =dhɛng 'ö- wo 'nëdhiëng 'në do 'bha =taa, -a gwan 'kpɔ -yi -dede 'ka

'Wɔn 'ö ya, 'wɔn 'ö =ya kë 'ö -ya =mɔɔ dha "yi -kwɛ 'gbɛ -dede -bha, yö -mü. -Yö -kë "dhϋ =dheglizë 'ö 'wo- -dhɛ "kwi -wo 'gü Asangble dö 'Diö- bha, -a do 'bha- 'gü.

'Yö -gban 'nëglɔɔn 'në -tiaandhe do 'ö "tɔngdhe -dhɛ kun 'nëdhiëng 'në 'ö =dhang 'dhö- =taa -a -bha. 'Nëglɔɔn 'në 'ö 'kwa "wɩ sië- 'ka ya, kpëë' -së 'ö gun- -gɔ, 'a "suma "yɔɔ 'yaa gun tongtongdhö. 'Yö go 'mü, 'yö gun "kwi -yë -tiantiandhe -dede 'gü. Pë 'bha -saan 'yaa gun- -bha. 'Yö- pö ö bha Pasitëë waa- ö 'kpɔ -mɛ -nu -dhɛ =dhɛ 'nëdhiëng 'në 'ö =dhang 'dhö- =taa bha nü- -dhɔ =ya ö kë dheglizë bha- 'gü, 'nëdhiëng "pɛpɛ 'ö 'wo mü bha, -a -nu kpö 'gü. =Dhɛ "dhϋ -wa -za dɔ ö -dhɛ.

-A 'nëdhiëng 'në =de 'pö -yö -gun -së -dedewo ö wëë' dhö 'ö- "suma "yɔɔ 'yaa gun. -=Ya 'go mü -a -gɛn "dhü -nu -wo -gun "gblϋgblϋ 'ka, "drɔkɔdrɔkɔ 'ka, -së 'ka =ni.

-A -zë 'ka -dhɛ dosɛng 'kö gun "wɛ, yö nü gun =dhang bha- 'ka.

'Wɔn 'ö bha, 'yö- 'wɔn 'dhö mɛ =gban "pɛpɛ kɔn =dheglizë bha- 'gü. -A 'kpɔ -mɛ -nu waa- Pasitëë, -waa dhɛa" 'kpɔ =dhɛ 'mɛ 'ö- yö ö dhɔɔbhaa 'ka 'yö bha -ee ? -Ya -pö gbokungbokundhö ö dhɔɔbhaa 'kö 'dhö 'yö bha. -A "tɛɛbë -nu =wa 'wɔn =gban kë kö -wa -din yën,'wii =mɔɔ- -bha. 'Nëdhiëng -kpɛa -nu 'ö 'wo to, 'ö =yɔɔn mü kö 'waa "wɩ -ziaanwo 'nëglɔɔn 'në bha- "piϋ.

'Ö =yɔɔn mü, kö 'mɛ 'kö -a -naa -Zlaan -wɔn 'yaa 'kpakpadhö, kö -wa pö sië 'nëdhiëng 'në bha, =bɛdhɛ nü 'ö -yaa kë 'nëglɔɔn 'në bha- 'ka. 'Yaa "Dhϋ, "wɛɛwɛ 'yaa kë "dhϋ. Kö mɛ "wɛɛ 'bha -nu -wa pö sië =dhɛ mɛ =plɛ bha, -a -nu 'ko 'sü -yi 'ka, 'nëglɔɔn 'në bha, -yö -dho 'go- ö -wo -ta, 'ö- pö 'yaa yöö 'nëdhiëng 'në bha, -a 'sü 'zü.

-Wo -to -a 'ka "dhϋ, 'ö- -nu 'ko 'sü -yi bha 'ö -wo, 'wo dho mɛɛdhi. Nu -kɔ suu 'ö mɛ -nu 'ö 'wo- -kë, -a "wɛɛ "suma 'yii kë =slɔɔ 'nu do, "iin 'yii 'dho =slɔɔ- -a 'dhɛ 'kö bha- ziaan -zë 'gü, dhe 'sü -wɔn -zë -a "gblʋʋ "piϋ -dhɛ bha- 'gü. 'Mɛ -nu 'ö 'wo nu -a -nu -dhɔ -dede -bha, -wo gun mü, 'yö 'mɛ -nu 'ö 'wo nu kö 'nëglɔɔn 'në bha, =ya kë- pö -pë 'ka 'aa bhoo, kö 'wo =wɛɛ dɔ 'nëdhiëng 'në bha- -bha, 'wo gun 'mü 'pö.

'Yö 'Mɛɛ- 'dhɛ 'ö dhe 'sü -wɔn 'ö -gban -a -bha bha, 'ö mɛ =plɛ bha- -nu dhɛa" kpɔ "ni 'ö- -nu 'ko -dhɔ 'dhö 'ko -kë, 'ö 'wo dho 'to- wo 'ko -gɔ, -a yaa 'gü, -a -së 'gü ? 'Yö 'wo- pö : « =Ii. »

'Wo gun 'go sië mɛɛdhi -kɔ 'gü, kö 'nëglɔɔn 'në 'ö bha, -a 'kpɔ -mɛ -nu -zë "wënng -ya ziö -a -nu wëëdhö, -yö -ga, 'wɔn -ma -a -nu 'ka -kɔ yaa 'gü yaa bha, -a -wɔn 'gü.

=Dhɛ 'ö 'wo go 'bha, 'yö 'wo dho -a -naa =dheglizë 'gü. 'Yö Pasitëë 'ö gun 'dhuëë- -kpɔ -a -nu -bha -mɛ 'ka bha, 'ö =yɔɔn 'nëdhiëng 'në bha- "sɔɔ, 'yö- dhɛa" kpɔ 'ö- pö : « N dhɔɔbhaa, ü -pö 'nëglɔɔn 'në 'ö ya nü 'ü dho 'to- -gɔ -ee ? » 'Yö- pö : « =Ii. » -A -pö "dhϋ -sü nü 'ö "gbɩɩ- kö 'mɛ -nu 'ö 'wo nu -a -nu -dhɔ -bha, -wa -ya wo kwɛɛ" 'kun -sü -bha. Kö -a -san 'ö 'mɛ -nu 'ö- -nu zë, wo -zë, -wo -suɛɛ nü- 'sü sië -a 'ka =dhɛ mɛ -yö -më -kë.

=Dhɛ Pasitëë -yö ö bo -a -bha 'ka, 'yö yö gɔɔn- -sü -bha, 'yö- dhɛa" kpɔ 'ö- pö : « Ma 'në, ü- -pö dhebë 'ö 'bha- yö ü dhɔɔbhaa 'ka, 'ö -kë -a -së 'gü, 'ö -kë -a yaa 'gü, 'ö kɛng 'ka dho 'to ka 'ko "piϋ yö nü 'ö ya -ee ? » 'Yö -dhɛta 'ö dɔ dinngdhö =dhɛ pë -yö dɔ bun =taa -dhɛ 'gü.

"Wënng =ya ziö mɛ =gban -ya -wo -ma. 'Yö 'nëglɔɔn 'në bha 'ö ö "tɔngdhe bha- -ga zuudhö. 'Yö ö "yan -ta -a 'ka, 'yö- =lɔɔ- 'ka, 'yö- -da 'ka, 'yö =lɔɔ- 'ka. 'Yö Pasitëë -ga. 'Yö mɛ -nu -ga 'dɔɔndhö, 'yö go 'mü 'ö ö "tɔngdhe bha- -ga, 'yö pö "gbɩɩ- 'ka : « =Iiiiiiiiiiiiiiiiiiiiiiiii... »

-A -pö "dhϋ -sü nü 'ö "gbɩɩ-, kö 'mɛ -nu 'ö 'wo gun -ya sië -a -nu -san 'ka -wa "kwɛɛ 'sü "fɔngfɔng 'ka. Bhlɔɔ yaa 'gü yaa -bha -ma -a dë -nu 'gü -sü bha- -wɔn 'gü, kö woo =de 'pö =wa zun "kpɛnng.

=Dhɛ 'ö -kë "dhϋ, 'yö Pasitëë -ya pö mɛ =plɛ bha- -nu -dhɛ -wo =yɔɔn ö "sɔɔ kö 'ö 'dhuëë- 'kpɔ- -nu -bha. 'Yö 'wo- -kë "dhϋ. =Dhɛ Pasitëë 'ö 'dhuëë- kpɔ -a -nu -bha "dhϋ "fluudhö, 'ö yöö- "dhiϋ ta -a pö -sü 'ka, 'aa- -yö kë bha, 'yö 'nëdhiëng 'në bha, -a -bha =dhang 'ö gun- =taa bha, 'ö =dhɛng 'gbaandhö, "kɛɛ kö yöö dosɛng nü 'ö gun =dhɛ -a -zë 'ka -dhɛ 'dhö.

'Mɛ 'ö 'ka bha, 'yö 'wɔn bha 'ö -kë mɛ "bhɩɩ- 'kɔn -wɔn -së -zë, -a 'ka yi bha- 'ka.

'Yö- "dhia 'dhö ma mɛ "pɛpɛ 'ö 'wo gun -ya 'ka -a -nu -san 'ka bha- 'gü, 'yö -kë -gbɛkɛɛdhɛ -së 'ka. 'Yö 'nëglɔɔn 'në bha, -a -bha -zo -yö -Zlaan -dhɛ -sü -yö mɛ =gban kɔn.

-Zlaan këwɔn -ziizë, -ziizë -yë kë sië -dedewo.

-A -ga, =dhɛ 'ö "tϋng 'gbɛ -dede 'ö -ziö 'wɔn 'dhɛ bha- ziaan 'gü, 'yö 'nëglɔɔn 'në "wɛɛ do 'bha bha 'yö pö yöö dhe 'sü. -A "tɔngdhe bha -yö -gun -së -dedewo, "kɛɛ -a "yan 'yaa gun -dhɛ yö sië. =Dheglizë -gban -bha -nu -wa dhiang zë kö -yö 'në "wɛɛ 'sü, -ya -pö -a "bin ; ö dhɔɔbhaa 'kö 'dhö 'yö bha dosɛng.

=Dhɛ 'ö -kë "dhϋ, 'yö 'wɔn 'ö 'kwa 'go sië- ma-, 'ö -gban =dhang -mɛ -bha bha, 'yö 'mɛ bha 'yö ma 'pö, 'yö -a fɔɔn -yö dɔ =dhɛ -a -bha -yö -mɔɔ -a -bha 'ö -kë "dhϋ 'pö "kpϋüngdhö.

'Wo dho mɛɛdhi, 'wo go 'mü, 'wo nu =dheglizë 'gü, 'ö Pasitëë 'ö -naa bhɛa" wo, 'wɔn 'bha 'yii kë 'gü tongtongdhö 'ö nu 'ö zun- 'ka =dɛɛ -bha.

'Kwa 'dho- pö kwa -de -dhɛ, =dhɛ 'ö -kë =dhɛ -Zlaan =ya 'wɔn 'dhɛ 'ö ya -a kë kwa "këyɔɔ -dhɛ, kwaa kwa -bha kë 'pö =dhɛ -a -bha 'dhö, kö -Zlaan -yö nu kwa -dhɛ =dhɛ -a -bha 'dhö. -Kwa kwa -de 'kun.

10. -Dhidhawɔn 'kpii- do 'ö -gban -wëëmɛ do -bha =naɔɔ =slɔɔ -sü –bha

-Dhɛkpaɔyi do 'ka 'Dannëng "sɛ 'gü, 'pödhɛ do 'bha bha- 'gü, 'yö -wëëmɛ do 'bha bha 'ö ö "yɛɛn bho gbeng do 'gü. Gɔndë 'në 'ö 'kwa "wɩ sië- 'ka ya nü 'ö gun "flɛɛmɛ -nu =gban "dhiϋ 'to -dhɛ 'ka 'pö- bha- 'gü. -A -kë "dhϋ -sü bha- 'gü, 'ö =yɔɔn mü kö -kɔ -ya "kan- "dhiϋ, kö -ya kë "yɛɛn -to -bha -mɛ nü- 'ka, kö- -dhɔ 'yaa mɛ 'bha kë 'zü -a -bha "flɛɛdhɛ -wɔn 'gü, "kɛɛ kö 'yii kë- "dhiϋ wlüü" -a -bha 'sa.

Ö "yɛɛn 'ö- bho "dhϋ bha, 'yö -Zlaan -ya pö -dhɛ -yö -dho =naɔ =slɔɔ-, "kɛɛ "sanni -yö kë "dhϋ, -a -dhɛ -ya -bha kö 'pö- bha- 'gü -mɛ -nu : 'në "piϋ, dhe "piϋ, gɔɔn- "piϋ, mɛ =gban -wo =wɔɔ "wɩ -kɔ pö. -Wa pö : « -Kiaankuun. » =Ya kë -dedewo =dhɛ -waa pö "dhϋ, -yö -dho kë- =naɔ -mɛ 'ö- -wɔn pö bha- 'ka. 'Wɔn bha -yö -gun -a -gɔ 'wɔn "gbɩɩ- 'ka. 'Mɛ 'ö- -dhɔ 'yaa mɛ 'bha kë de 'ö dho ö "tʋ to -a -mɛ -wo -bha ?

"Kɛɛ yöö- =gban 'gü, =dhɛ 'kö -dhɛ -zë 'ö =kpaɔ, -da nü 'ö gɔndë 'në bha, 'ö- wo 'pö- "piϋ, -dhɛɛ "dhiϋ bho -sü 'ka 'ö- pö : « Mɛ "pɛpɛ 'ö 'ka 'pö- ya- 'güü, 'në "piϋ, dhe "piϋ, gɔɔn- "piϋ, -kwa 'flüü-. -Ka n gba ka "tʋ 'ka -së 'kaa. N dë -nu, n dhe -nu, ma 'në -nu. -Zlaan -yö kë dhiang -zë n -dhɛ gbeng "yɛɛn -wo 'güü. -Ya -pö n -dhɛ a -dho 'go- "flɛɛdhɛ 'gü, 'a -kë =naɔ -mɛ -dede 'kaa. "Kɛɛ "sanni 'a kë- 'ka, 'mɛ 'ö "dhϋ 'dodo kwa -gɔ 'pö- ya- 'gü, -ya pö -kiaankuun... Kö 'dhuëë- -yö ka 'kun -a ma -sü ziaan 'gü bha, 'aa -yö këë ? »

'AA 'wɔn bha -a -pö "dhϋ -sü nü 'ö "gbɩɩ-, kö mɛ =gbaan -ya "yɩɩ 'to -sü -bha. Mɛ 'bha -nu -waa "yɩɩ 'to -yö -kë =dhɛ -a -nu ko yöö "yɛ- -ta. 'Mɛ -nu 'ö 'wo -kë =dhɛ 'wɔn dɔ -mɛ -nu 'dhö, kö -wa pö sië slaa" -dee "dhiϋ bha. Gɔndë 'në -san -bha -a -nu zë -sü yaa 'gü yaa bha- -wɔn 'gü, 'mɛ 'bha =ya dɔ 'yö 'pö : « 'Maa n -de =bhlëë nü 'ö- dɔ, 'yö maa- pö : -kiaankuu. »

Mɛ "wɛɛ 'bha =ya dɔ 'yö- pö : « Yë nü 'yaa n -bha 'yö maa- pö -kiaankuun. »

'Në 'sɛɛnnë -nu -zë -a -nu dhɔɔbhaa -wɔn -nu nü 'ö 'wo bha. 'Ö =yɔɔn mü, =wa dɔ gɔndë 'në -a "yan "dhiϋ, mɛ 'bha -yaa pö -kiaankuun, 'yö mɛ "wɛɛ 'bha 'dhö- "dhiϋ kun -kiaankuun, 'yö -waa "yɩɩ 'to klee" klee" dhö -wa ziö- 'ka.

Mɛ "gblϋgblϋ 'bha -nu 'ö 'wo -kë zuë" "dhiϋϋ- -mɛ -nu, "dhi -dhɛ yaa- -mɛ -nu 'ka, 'yö 'wo -ziö 'wo dho gɔndë 'në bha- -gɔ "kwanngdhö, 'wo -ya -a "yan 'gü, 'wo- pö- -dhɛ : « -Dhɛ -ga ! Slaa" 'ö yöö ü kë 'ü "wɩ sië -kiaankuun =dhɛ =wɔɔ -yö -wɩ bha, 'bhii- "dhiϋ 'to, ü -go 'pö- ya- 'gü -sü -mü. » -A -nu -zo 'yaa- 'ka =dhɛ -a pö -dede nü 'ö 'wo- wo sië bha. 'Mɛ -nu 'ö 'wo go 'pödhö 'ö 'wo dho dhɛngdhö, 'yö 'wo dho saanwo 'dhɛ bha- 'ka.

-Wo -dho -a 'ka "dhϋ 'dodo, 'ö- -nu =gban 'wo- pö. -Dhɛkpaɔyi -yö -kë -zlëëdhö, 'yö 'mɛ bha 'ö -kë =naɔ -mɛ "mlümlüsü 'ka 'pö- bha- 'gü, =dhɛ -kɔ 'ö -Zlaan -yö kë- pö- 'ka- -dhɛ bha- 'dhö. 'Ö dɔ mü kö- 'gü -ya kë "gbɩɩ-.

'Wɔn 'dhɛ 'ö 'yii kë "wɩ- -bha 'pö- kö bha- 'gü, mɛ 'bha 'yaa- kë.

-Kwaa kë -së kö -wëëmɛ -nu -san 'ya 'dho- pö 'ö kwa zë "wɛɛwɛ kö- -gɛn 'yaa 'dhö. 'Kwaa "dhiëng "dhiϋ dhö dɔ kwa -de -gɔ. 'Mɛ 'ö- -san 'ö 'kwa zë kö -gɛn 'yaa 'dhö bha, 'kwii- kë -së, 'yiöö- -yö -dho dɔ kwa -bha -a wëëdhö.

11. 'Gbiöödhe do waa- -gblünng =gɔɔn 'ö 'wo- wo

Yi do 'ka, "sɛ 'ö 'wo- -Mɔɔsii "sɛ -kë bha- 'gü, 'pödhɛ do 'bha 'gü, 'yö 'gbiöödhe do 'bha 'ö- 'gu =ya gun =ya bhɔ -dedewo bha, 'ö dho "bhlaa-. -A 'dho -sü 'ka, 'yö -a -bha 'në 'në 'ö gun- -kɔ "piϋ waa- -bha 'gbɛn- 'në 'ö gun- -gɔ, wɛng- -nu 'wo dho. 'Yënng- 'bhü -kɔ yaa 'gü yaa 'ö "sɛ bha- 'gü bha- -wɔn 'gü, 'yö sɔ kpɔ dhɔng -dhɛ "dhü =wlöö, 'yö 'në bha- -wɔ -a -ta, 'yö 'gbɛn- 'në bha to- "sɔɔ mü, 'yö yö -zë 'ö dho ö bha yë kë -dhɛ 'gü. -A -dhɛ -yö -wɔ -zlëëdhö, 'yö 'gbɛn- 'në bha 'ö -ya "wɩ -sü -bha, "kɛɛ 'yii kë- 'gü 'wɔn 'bha 'ka ; 'yö- bho ö "tʋʋ. 'Ö =yɔɔ mü -yaa bho ö "tʋʋ "wɛ, ee-. 'Gbɛn- bha "wɩ nü 'ö- bho sië "dhϋ do 'ö dho- 'ka.

-A -kë "dhϋ -sü bha- 'gü, 'yö ö =kwaa yë kë -sü -zü 'yö nu ö mɔɔ' bho -dhɛ 'gü. 'Ö dho -dhɛ -ga, kö -gblünng bhɛ -zizisü nü 'ö na kë sië 'në bha- -bha kö 'ö- "mëng ya. Yöö- kë 'mü =dhɛ ? "Bang 'ö gun- -gɔ, -a 'gü 'yaa 'dhö. Dhebë -naa "bang -zë =tɔn yö nü 'ö kwa "yaan bha, 'yaa "dhiϋϋ-. 'Kö 'zü yöö kë "dhiϋϋ- =zɔɔ =wɛ, -gblünng 'ö 'kwa "wɩ -naa -a 'ka ya, yii kë kë pë sɛɛnnë 'ka, kö "bang 'ö dhebë 'në -gɔ bha yöö 'wɔn 'bha -yan. =Ya 'go mü, "dhü -tiaandhe "wɛɛ 'bha 'yaa gun- "sɔɔ mü kö yöö- 'sü, kö -yö =mlɛɛ bha- zɔn 'ka. =Mlɛɛ =de 'pöpö 'ö =yɔɔn mü, kö =zinng =gblɛɛn 'yaa waa- 'në bha, -a -nu =zinng 'gü 'zü. 'Në bha -ya -bö, "kɛɛ =kling kling- =ya yö- -ta "kabhakʋ -pë bha- wëëdhö. 'Gbiöödhe 'në bha, -a -ga 'yö -pö -gblünng bha- -ta 'yö wɛng 'wo -ya =gɔɔn -sü -bha. 'Yö 'wo =gɔɔn, 'wo =gɔɔn, 'wo =gɔɔn. 'Ö =yɔɔn mü kö- -nu "gblʋʋ -ta -dhɛ =ya wɔ =dhɛ wü 'gü "gbɩɩ- -sü 'ö ö -de zë döng 'gü, -a "gblʋʋ 'dhö. Kö 'gbɛn- bha 'pö 'pë 'ö- kë sië "wɩ -sü 'ka, -ya kë -ziisü.

=Dhɛ 'ö -kë =dhɛ dhɛng- -dhɛ bha 'yaa gun 'pödhɛ 'ka =gblɛɛn bha, 'yö 'pö- -mɛ -nu "tʋ 'dhö -da 'gbɛn- "wɩ -wo bha- 'gü, 'yö 'wo- pö wo 'ko -nu -dhɛ : « 'Gbɛn- "wɩ -kɔ -së 'yaa kë =ni -oo ! Kwaa 'dho, 'wɔn "gbɩɩ- 'bha -yö -dho kë tiidhö. » -Kaa -ga, =wa wo -kɔ -da buu -nu, 'dü- ga -nu, =saa -nu, "bang -nu, "dhü "kpla -nu, a n 'bha, 'ko -zë -a 'ka -pë -zë, -a suu =gban 'gü. -Gbluu, =wa 'dho -dhɛ bha- 'gü. 'Wo =loo mü, -wo -kpan dhebë 'në waa- -gblünng bha, -a -nu -bha kö -wo piöö- sië wo "kwëë =dhɛ mɛ -yö -më -kë.

'Mɛ 'ö 'ka yö, 'yö -gblünng bha 'yö 'wo zë. Dhebë 'në bha, -a -së -yö kë -go 'wɔn bha- 'gü, waa- ö bha 'në bha- 'dhö. 'Ö go mü 'zü, -yö kë -dho 'ö "bɔbho =taama "wɛ -suɛɛdhö -së 'ka.

Kö ü bha 'në -dhɔ -yö ü kë, ü -mɔɔ -a -bha 'ü ü -gɔ to- -wɔn 'gü.

Dhebë -yö -dhö, 'yö dhebë -dede 'dhö 'dhö.

12. Mɛ =plɛ 'ö woo wo 'ko 'sü -a -nu -bha "kan 'ö 'wo- wo 'ko 'sü -yi 'ka

"Tϋng 'bha 'gü, 'yö 'nëglɔɔn 'në do 'bha bha 'ö "tɔngdhe -dhɛ kun 'nëdhiëng 'në do -bha. Mɛ =plɛ 'ö 'wo "dhϋ bha -wo -gun 'go sië 'pödhɛ dosɛng 'gü. -A 'nëglɔɔn 'në -zë -a -ya -sü -yö -gun "kwi =plöö, 'yö- 'nëdhiëng 'në -sü 'ö gun 'pödhö. -A -nu -bha -ya 'ko 'ka -sü 'ö gun =gblɛɛn "dhϋ bha- -wɔn 'gü, "tϋng -tiaandhe 'yaa gun =slɔɔ sië 'nëglɔɔn 'në bha- -gɔ kö -yö nu 'pödhö, kö waa- "tɔngdhe bha wɛng -wo =gloo -tiaandhe 'ka, kö -wo wo 'ko =sɔng 'në 'bha dɔ. Nu 'dhɛ 'ö -yaawo 'pödhö, -a =loo -sü waa- ziö =gban -yö -to 'kwëë-. =Ya =loo =dhɛ =dɛɛ 'dhö, -a -dhɛkpaɔyi 'dhɛ 'ö dɔ- "piϋ kö -ya ziö.

=Ya 'go mü 'ö "kwi =plöö 'ö- wo bha, 'yaa =nëng ö dheebhang -nu 'ö wɛng- -nu 'ö 'wo go 'pö- do 'gü bha, -a -nu -bha kö -wa =sɔng dɔ. -Yakwëë -nu =wa kë, 'yaa 'dho- -nu -ta -së 'ka. -A dheebhang -nu bha waa- dhɛa" 'kpɔ =nëng 'ö 'yaa- wo wo -bha bha, -a -wɔn 'ka, 'yaa dhiang -yɔɔ -së bɔ- -nu -gɔ, kö -ya -nu fɔɔn dɔ. -A -kë "dhϋ -sü bha- 'gü, -a "tɛɛbë -nu bha =wa nu 'pödhö, 'yö -waa pö -a "tɔngdhe bha- -dhɛ : « "Zɩɩ-, ü -pö 'mɛ 'ö 'bha- yö 'pö- ya- 'gü ü dhɔɔbhaa 'ka, yö -mü "Glabha 'ka "wɛ -ee ? -A pö 'ö 'yi wo "dhϋ bha, 'yaa kë- pö ü -sanbha, "kɛɛ yi- -sü -a kë -kɔ 'ö yi "piϋ "kwi =plöö bha, nü- -bha -wa ! 'Yaa yi "piϋ =dhɛ "klʋsë -mɛ, këwɔn -së -mɛ 'ö =dhɛ ü 'dhö, 'ü 'to 'nii- yaa- -mɛ, "dhi -dhɛ yaa- -mɛ -gɔ -wa ! »

Ya kë -nu wo =wa nu 'pödhö, 'yö =wa wo "dhi yö wo dheebhang bha- -wɔn -bha. -A zü bho -sü 'ka, -yö kë -kë 'nëdhiëng 'në bha- 'gü =dhɛ -wo dhiang -nu bha- -zë "Glabha -san -bha "wɛɛwɛ kö 'ya 'dho ö 'sü-. "kɛɛ 'ö =yɔɔn mü, kö 'mɛ "ʋʋ 'mɛ 'ö go "kwi =plöö, 'ö -kë 'pö- bha- 'gü -në -zë -a 'ka, 'ö nu 'pödhö, -a 'mɛ 'ö yöö "Glabha -bha -gbɛkɛɛdhɛ -së 'në 'bha kë "Zɩɩ- -dhɛ 'yaa 'dhö. -Wo -to yö nü- 'gü, 'yö- -nu 'ko 'sü -dhɛkpaɔyi -yö -wo. -A -nu 'ko 'sü -yi -yö -to =dhɛ "dhia" 'dhö, 'yö "zɔɔ -dha 'ö -kë "wɛ =ni, -yö -go "mɛ 'yaa 'go "mɛ, 'yö -ya ban -sü -bha blɛɛ" yi bha 'ka =dhɛ =dɛɛ yɛɛ" "piϋ 'dhö, 'pö- bha- 'gü, 'ö to 'ka "dhϋ 'ö -dhɛkpaɔdhiϋ -yö -wo. =Dhɛ 'ö -dhɛ -yö =kpaɔ, "sanni 'yënng- "tɛɛ -ma 'ka "tϋng -yö -wo kö =bhaa -ya -ya "wɩ -sü -bha "dhɛɛdhö. -A 'gü -yö -to klöö- kö "dhɛɛdhɛ =ya pa -titidhö.

Sɔ 'ö "Glabha 'ö kë- -wɔ 'wɔn 'dhɛ bha- -kang -bha bha, -yö -gun 'kɔngbhlɛɛ "puu nü- 'ka. Dhi 'ö- wo 'ka, -a "suma "yɔɔ 'yaa gun. "Zɩɩ-=de 'pö, -a baa- -kɔ 'ö 'wo- -kë, -a suu -blɛɛsü nü 'ö gun bha 'pödhɛ 'kö bha- 'gü. "Kɛɛ kë 'ö- wo sië "dhϋ bha, -a zuë" 'yaa 'waannu -sü 'ka "pɛɛpɛdhö "Glabha bha- "gblʋʋ "piϋ, dhiang -nu 'ö 'wo zë- -dhɛ bha -a -wɔn 'gü.

=Dhɛ 'ö- -nu -dho "dhɛɛdhö "dhɛdhɛ -dede bha -yö -wo, 'yö 'wo dho- -nu 'ka -dhɛ do 'gü, kö -wo "ta 'sü wo "kwëë, -wo nu- 'ka "dhɛɛdhö. =Dhɛ 'ö -kë "dhϋ, 'yö 'wo ta -a -nu -bha. Wo -zë -wo "dhiϋ, mɛ -nu -wa dɔ- -nu.

Bha -wo nu sië- 'ka. 'Pë 'ö 'dëë- -nu, 'bɛɛ- -nu 'wo kë sië "gɛɛ kë -sü 'ka -a -nu -züzü 'baa- "yi 'gü, Atanna dosɛng nü ö bha pë dɔ. -Kaa -ga 'yö 'nëdhiëng bha, -a zuë" ga do -ya pö- -dhɛ -yö ö -gɛn ziö 'nëglɔɔn 'në bha, -a -bha =pang -bha 'në sɛɛnnë 'bha wo =dhɛ 'pë 'ö 'yii -a kë ö -de "yaan dhö. Kë "dhϋ kö 'mɛ bha, -a zuë" 'ö "dhiϋϋ- kö 'ö- -dhɛ yö, 'ö- zuë" 'yaa "dhiϋϋ- kö 'ö- -dhɛ yö. -Kaa -ga, 'yö "Zɩɩ- 'ö- -kë "dhϋ. -A -kë "dhϋ -sü nü 'ö "gbɩɩ-, kö "Glabha -yaa -a -ga "yan "gϋng 'gü -kɔ yaa kë, -ya -suɛɛ 'sü- 'ka. -Ya -ya 'si bho -sü -bha -a -gɔ. -A "tɔngdhe -ya za dhi- -gɔ, -yö -kë =dhɛ 'pë 'ö -yaa -takpɛadɔ 'dhö. 'Ö dɔ kö -wo =loo "dhɛɛdhö, kö "si -ya "Zɩɩ- "tʋ pa. "Kɛɛ kë 'ö- wo sië "dhϋ bha, mɛ =plɛ bha nü 'ö 'wo woo- pë 'gü ma wo 'ko "piϋ. 'Mɛ -nu 'ö 'wo to 'waa gun- 'gü ma sië "tan 'ö gun "wɩ sië bha- 'kosɔn. =Dhɛ 'ö 'wo woo =loo "dhɛɛdhö 'yö "Glaba 'dhö ö bo "si bho -sü 'ka. "Tϋng 'në 'ö 'wo gun- kë sië- 'ka "dhϋ bha, "Zɩɩ- 'yii kë dhiang 'bha zë kö 'yii kë kë -zë wo za 'ö kë- -dhi "Glabha -gɔ -a 'ka.

=Dhɛ 'ö -kë "dhϋ 'yö- -nu dhɛa" 'kpɔ "tϋng -yö =loo, 'yö Pasitëë 'ö "Glabha dhɛa" kpɔ -blɛɛsü 'yö- pö : « "Glabha, " n gbö", ü -pö ü dhɔɔbhaa 'ö kɛng 'ka dho 'to ka 'ko -gɔ, -a -së 'gü, -a yaa 'gü, yö nü 'ö ya -ee ? » 'Yö- pö : « =Ii. »

'Yö "Zɩɩ- -bha kpɔ 'ö- pö : « "Zɩɩ-, n 'dhu, ü- -pö 'mɛ 'ö kɛng ka =sɔng 'ö dho 'kun bho ka 'ko 'gü, -a -së 'gü, -a yaa 'gü, yö nü 'ö ya -ee ? » 'Yö "Zɩɩ- 'dhö pö : « 'Aabhoo, 'maa- 'gü. 'Mii 'dho "wɩ- -bha =dɛɛ, 'mii 'dho "wɩ- -bha dhia" . »

-A -pö "dhϋ -sü nü 'ö "gbɩɩ-, kö "Glabha =ya 'go 'si ga -ta -yaa bho "Zɩɩ- -gɔ. =Ya 'go -a do 'bha -ta, -yaa -zuö mü... 'Ö dɔ mü kö -a 'wɔn =ya mɛ =gban 'kɔn -a -bha "dhi -dhɛ yaa- waa- -bha zuë" -nɛɛsüdhɛ -wɔn 'gü. Kö -wa pö sië : « "Yϋ "Glabha 'ö ya =klöötiɛn 'yaa -mü "wɛ -ee... ? »

Mɛ =plɛ bha, -wo -kan wo 'kwëë- "dhɛɛdhö =dhɛ -kɔ bha- 'dhö.

-A -kë "dhϋ -sü bha- 'gü, -yö -së kö 'mɛ -nu 'ö woo wo 'ko 'sü bha, -wo wo 'ko -ga -së 'ka, kö -wo gun -naa 'to- wo 'ko -gɔ. -To 'ko -gɔ -sü 'yii kë kë 'wɔn sɛɛnnë 'ka.

13. 'Ö -kë -kɔ 'ö- -bha, 'ö 'dhuëë- 'ö -gblüdë Fadhaɔn kun, 'ö go- -bha

-Gblüdë 'kpii- do 'bha nü 'ö gun 'ö 'wo gun- -dhɛ sië Fadhaɔn. Fadhaɔn bha, -yö -gun "sɛ -gɔ 'ö 'wo- Ezitö -kë, 'ö -kë "sɛ -gɔ -nu 'ö 'wo -ya -sü 'ka kwaa- mɛ tii "sɛ ya -a -gɔ "dhuϋϋ- =yën -zian 'ka, -a do 'ka bha, nü -a -gblüdë 'ka. -Gblüdë -nu 'kö 'wo gun Fadhaɔn bha -a -bha "tϋng -zë 'gü, -a 'mɛ 'dhɛ 'kö- -bha -gblüdëdhɛ 'ö gun 'ma -sü 'ka -a -bha =dhɛ Fadhaɔn -bha 'dhö, 'yaa gun tongtongdhö. Kë 'ö- wo "dhϋ bha, -a -gɛn -mɛ =dhɛ kö 'dhuëë- -ya 'kun -sü 'ka -dedewo.

-Kwaa 'wɔn dɔ- 'ka =dhɛ 'dhuëë- 'dhö 'mɛ 'ö- 'kun -sü 'ka, 'wɔn "ʋʋ 'wɔn 'ö- -mɛ -yö ö -kɔ -da -a 'gü, -yö dhi nü- wo -a -mɛ -gɔ.

=Ya kë "dhϋ kö 'dhuëë- -bha mɛ 'kun -sü, -yö =bhlëë -sü 'ö -ziö 'ka 'wɔn =gban -ta.

Kwa -dho 'wɔn -zɔn 'ka 'sü- -kwɛ -zlaan 'ö -gban Fadhaɔn -bha ya, -a -bha.

-Gblüdë Fadhaɔn -yö kë- -kë mü =dhɛ 'yö 'dhuëë- 'dhö- kun ?

'Dhuëë- 'ö kë- kun "dhϋ bha, -a -gɛn -mü =dhɛ -a 'kpɔ -mɛ -nu nü -a -naa 'dhuëë- 'dhö gun -a 'kun -sü 'ka "pɛɛpɛdhö. -A -bha -gblüdëdhɛ 'gü, 'yii kë ö 'kpɔ -mɛ -nu =bhlëë -siö -dhɛkpaɔyi "wɛɛ 'bha 'ka.

'Ö -kë -kɔ 'ö- -bha yö =nɛ.

Fadhaɔn dhe 'ö gun -a -gu 'ka, -a "su "saɔdo-naa bha, 'yö -a dë -wɔn 'dhö =see.

=Dhɛ 'ö Fadhaɔn 'ö bhɔ, -kɔ 'ö yöö- kë -bha kö -a dhe -bha 'dhuëë- -yö ö 'kun, yö nü 'ö kë -a -kɔ =mɔɔ -blɛɛsü. -A -kë "dhϋ -sü bha 'gü, =dhɛkpaɔyi =gban "pɛpɛ 'ka, =ya pë -bhö, 'yö ö dhe nuwɛɛ bho ; 'yö dho 'yö ö dhe -wɔ -ta -pë, 'ö "kwi -nu 'wo woo pë -dhɛ 'dhii- bha, -a =baa, 'yö nu 'ö -ya ö dhe "sɔɔ, 'yö wɛng -wa "gbɛɛta 'në sɛɛnnë 'bha zë, 'yö =ya gun 'dho -naa yi 'gü.

-Kɔ 'kö 'në -yö =bhlëë -ya 'ka ö 'kpɔ -mɛ -bha, Fadhaɔn -yö -gun -a -ya sië -dedewo ö dhe -bha. -A -wɔn 'gü, -a dhe -yö kë 'dhuëë- -ya -a -bha 'pö -dedewo.

=Dhɛ 'ö -kë "dhϋ, 'yö -Zlaan, Atanna, 'dhö ö -wodhiϋloomɛ do 'bha bha bɔ Fadhaɔn "piϋ, kö -yö "slë mɔɔ- -bha kö -ya -bha -gblüdëdhɛ -pö. 'Mɛ 'ö "dhϋ bha, -wo -gun -a sië Moizö.

Moizö -yö kë 'wɔn =gban "pɛpɛ suu -kë, "kɛɛ -a -kɔ 'yaa gun =mɔɔ sië Fadhaɔn -bha. -A -kë "dhϋ -sü 'gü, 'yö dho kö waa- -Zlaan 'wo -kpan wo 'kwëë- -tɔn do 'bha =gwinng-. =Dhɛ yöö =loo -a -dhɛ -dede 'gü, 'yö -Zlaan 'dhö- pö- -dhɛ : « Moizö -bhö dɔ ! -Dhɛ 'ü nu sië -a -bha bha, -dhɛ "slϋϋslϋ -mü. Ü bha "sabha bho ü -gɛɛn. » 'Yö Moizö -ya bho 'mü. 'Yö -Zlaan waa- Moizö 'wo gun -naa dhiang zë -sü zü bho- wo 'ko -dhɛ. 'Yö Moizö -ya dhɛa" kpɔ 'ö- pö : « N Dëmɛ,

Atanna, bhi 'yaa mü 'ü n bɔ Fadhaɔn "piϋ -ee ? 'Yö -yö -kë mü =dhɛ 'yö 'ma 'wɔn =gban "pɛpɛ kë, 'yö n -kɔ 'yaa =mɔɔ- -bha 'sa ? » 'Yö Atanna -ya -yɔɔ bɔ Moizö -gɔ 'ö- pö : « Moizö, Fadhaɔn 'ö 'ü- -ga sië bha, 'dhuëë 'ö- 'kun -sü 'ka, -a "suma "yɔɔ 'yaa 'dhö. -A dhe -yö 'dhuëë- -ya -sü 'ka- -bha -dedewo. 'Pë 'ö -kë 'ö ü -kɔ 'yaa =mɔɔ -sië -a -bha bha 'yö bha. -A 'klɔɔ- -mü =dhɛ 'mɛ 'kö -a dhe 'dhö 'dhuëë- 'kpɔ -sü 'ka- -bha, -kɔ -mɔɔ -a -bha -dhɛ -yö 'ya-. » 'Yö Moizö 'ö- pö : « 'Yö n Dëmɛ, =ya kë "dhϋ 'sa kö n bɔ -gɛn -mü -më 'ka, "kɛɛ kö ü- 'wɔn -dɔ =dhɛ n -kɔ 'yii 'dho =mɔɔ- -bha ? » 'Yö -Zlaan -ya -yɔɔ bɔ 'ö pö- -dhɛ : « 'Yaa 'wɔn 'bha 'ka ; ü zuë" kë -sɛa. A -dho -a -kɔ -zɔn ü -dhɛ. »

Kweɩmɛ -nu, mɛ =gban "pɛpɛ kwa- 'wɔn -dɔ =dhɛ dhebë -nu -kɔ -yö -mɔɔ -a -nu =gɔn -gɔ -wɔn =gban "pɛpɛ 'gü see- -sü -bha "kpʋng ya- =taa. Ü -kë ü bha -gblüdë 'ka -kɔ "ʋʋ -kɔ 'ö- 'gü, dhebë -yaa pö yöö ü bha -gblüdëdhɛ see-, -yö -dho see-. Ü -kë ü bha 'wɔn dɔ -mɛ "gbɩɩ- 'ka, dhebë -yaa pö yöö ü bha 'wɔndɔdhe see, -yö -dho- see-. Ü -kë ü bha =naɔ -mɛ 'kpii- 'ka, dhebë -zë -yaa pö yöö "slë mɔɔ- -bha kö ü bha =naɔ -gɔ -yö 'to "yi =bhaa, -a -kɔ -yö -dho =mɔɔ- -bha. Dhebë -nu -kɔ -yö -mɔɔ -a -nu -gɔ -wɔn =gban "pɛpɛ 'gü see- -sü -bha "kpʋng ya- =taa.

-Kaa -ga, 'yö -Zlaan 'dhö dhebë do 'bha bha- bɔ Fadhaɔn "piϋ. Dhebë 'në 'ö "dhϋ bha -yö -gun -Zlaan -bha "kiëë 'ö -gla dhebë do 'gü, nü- 'ka.

-Dhɛkpaɔyi do 'ka, 'yö Fadhaɔn -bha gwëëzë -nu bha, -a mɛ do 'ö gun ö bha -niëngkwangpiϋ kë sië, 'yö -kpan dhebë 'në bha- -bha. Dhebë 'ö 'kwa "wɩ sië- 'ka ya, -a -bha -sëdhɛ -mɔɔ 'ka 'yaa gun "tϋng 'kö bha- 'gü tongtongdhö. 'Gɔɔn- "ʋʋ gɔɔn- 'kö gɔɔn- -zë -a 'ka, 'ö -kpan dhebë bha- -bha, -a -mɛ -yö ö "dhidhi "mëng nü 'ö- wo- "piϋ. -A -ga, 'yö- -wɔn "dhiϋ 'dhö ma -dedewo gwëëmi bha- 'gü, 'yö pö- -dhɛ -a -dhɔ =ya ö kë, yöö- 'sü. 'Yö dhebë bha 'ö -wɩ -a -bha. =Dhɛ 'ö -kë "dhϋ, 'yö gwëëmi bha 'ö ö -kɔ -da -a 'gü, 'yö dho- 'ka Fadhaɔn "piϋ, 'yö- pö Fadhaɔn -dhɛ : « N dëmɛ, 'ma dhebë do =slɔɔ ; -yö n "piϋ 'ü dɔ "gbɩɩ- kö 'ü- 'sü n -dhɛ. Yö =nɛ » 'Yö -gblüdë Fadhaɔn -yö dhebë bha- -ga, 'yö -kë -a 'gü -së -dedewo ; 'yö- pö ö bha gwëëmi bha- -dhɛ : « 'Ü dɔ 'ö- wo bha, 'bhaa -glengsü. Dhebë suu "suma 'ö =dhɛ -kɔ 'ö ya- 'dhö bha, bhii gwëëmi ü 'sü -dhe bha, "iin slaa" 'pö -ya ü 'kun -ee ? Dhebë suu 'ö =dhɛ -kɔ 'ö ya- 'dhö bha, -yö -gblüdë nü- 'sü -dhe 'ka. -A -dhɛ 'yaa- -bha kö -yö 'to gwëëmi -zë -a -gɔ. »

-A -kë "dhϋ -sü bha- 'gü, 'yö Fadhaɔn 'ö dhebë bha- sü ö bha "gwëëmi bha- -gɔ, 'yö -kë -a -bha 'ka.

Fadhaɔn waa- dhebë 'në bha 'wii "dhɔɔgɔ do kë wo 'ko "piϋ -së 'ka, 'yö- pö Fadhaɔn -dhɛ : « N dëmɛ, ko- -bha -zëwo tɛan- 'ka, "kɛɛ 'wɔn -yiisiö nü -a -nu -dhɔ 'yaa n kë -sü 'ka ü "piϋ. =Ya kë -zëwo =dhɛ kö 'bhii kë ü kwaa- -nu -zü, -a -dho 'go ü -gɔ. Kë 'ö- wo -naa bha, mɛ "wɛɛ 'bha 'yaa mü 'ö -gblüdë -bha 'dhii- -kë, 'yö -gblüdë 'dhö -wɔ -a -taa ? 'Yö -më 'ö -kë 'yö bhi -zë 'bhaa mɛ 'bha -dhɛ kö -yö ü -bha kë, -ziaanwo, 'yö 'yii 'to yö -zë -a -bha, 'yö bhii -dede 'ü dho 'züzü ü dhe -bha kë -dhɛ 'gü, bhii -gblüdë ü -gɔɔ ! 'Yaa ü -bha 'kun tongtongdhö. =Ya kë =dhɛ kö 'bhii kë ü kwaa- -a -kë "dhϋ -sü -zü, a -dho 'go ü -gɔ. -A -dhɛ -ya -bha kö mɛ "wɛɛ nü -yö ü bha 'dhii- kë. =Ya 'go mü, 'bha 'dho ü dhe -bha kë- 'zü. =Dhuëng 'yaa -mü ü 'ka. »

-A -pö "dhϋ -sü nü 'ö "gbɩɩ- kö Fadhaɔn -ya ö -kɔ -da ö dhebë bha- 'gü, -wa 'dho- dhe "piϋ, -yaa pö- -dhɛ : « N dhe, yi =gban "pɛpɛ 'ka, ü bha 'dhii- nü 'a- -kë. -A -wɔn 'gü ma dhebë -së 'ö ya yöö 'go n -gɔ. -A -kë "dhϋ -sü bha- 'gü, 'ö sü =dɛɛ -bha, 'mii 'dho ü bha 'dhii- kë 'zü. -Ya dhi ü -dhɛ -a kë ; -ya dhi ü -dhɛ -a 'to "dhϋ. "Kɛɛ ma -zë, -a "bin ; 'mii 'dho- kë- "fɛsɛfɛsɛ. »

'Yö Fadhaɔn -bha dhebë 'dhö- pö : « -An aaaaan- ! ü- -pö -së. -A -dede 'ö n "piϋ 'yö bha. »

=Dhɛ 'ö go 'mü, 'yö Fadhaɔn -yö ö bha dhebë dhɛa" kpɔ 'ö- pö : « Ma 'wɔn -nu 'ö- -nu -dhɔ 'yaa ü kë bha, -a =plɛ -naa -mü -më 'ka ? » 'Yö- -bha dhebë 'dhö- -yɔɔ bɔ 'yö- pö : « Bhii -gblüdë, 'bha- pö bhii 'kɔ =taama kë, 'yö 'ü dho =kö "kwanngdhɛ 'ka =gblɛɛn, 'yö 'ü gun -naa kë-, bhii -gblüdë ü -gɔ. -Më nü -kë 'yö 'bhaa- kë 'kɔɔdhö ? Ü ü -de -kë -wëësü 'ka "dhϋ -më -wɔn 'gü, bhii -gblüdë ? Ü bha yë kë -mɛ -nu ya, -a -nu kë -yë -mü -më 'ka 'sa "wɛ kpɛnngdhö ? Kö 'bhii kë ü kwaa- -a -kë "dhϋ -sü -zü, a -dho 'go ü -gɔ. »

=Dhɛ 'ö -kë 'pö =dhɛ dhebë bha, -a -dhɔ -yö -gun Fadhaɔn kë sië -kɔ =gban -kɔ =gban suu 'gü bha, "siasiabha 'kɔɔdhö mü, -yö -kë mü =dhɛ 'yii kë 'mü =dhɛ -ee, -a gbo -ya zua- -bha ; -ya -blɛɛ loo ; -ya -ya -a bho -sü -bha. =Dhɛ 'ö ö bo, 'yö- -bha yë kë -mɛ -nu 'wo nu 'wo- -dhɛ -zu.

'Yö- -bha dhebë 'dhö- pö : « -An aaaaan- ! Ü- -kë -së. -A -dede 'a- pö 'ü- kë, 'yö bha. »

=Dhɛ 'ö -kë "dhϋ, 'yö Fadhaɔn -yö ö bha dhebë bha- dhɛa" kpɔ 'ö- pö : « Ma 'wɔn -nu 'ö- -nu -dhɔ 'yaa ü kë bha, -a -yaaga -naa -mü -më 'ka ? »

'Yö- -bha dhebë -ya pö : « 'Bha pö bhii ü "zu, 'yö 'ü "yi 'në sɛɛnnë =loo "gbʋnggbʋ 'gü, 'yö ü ü -zu -a 'ka. -Wëëmɛ -nu =gban "dhiϋ 'to -mɛ -ziaan 'yaa- kë "dhϋ. 'Maa =mɔɔ- -bha kö 'a 'to mɛ -dhiisü -gɔ. -A -gɛn -mü =dhɛ 'mɛ 'kö ö -zu "yi 'në sɛɛnnë 'ka, 'yaa bhɔ. "Yi nü 'ö -a =traa "traa -kë ö -bha "wɛɛwɛ. A- 'wɔn -dɔ =dhɛ ü -dhisü. -A 'klɔɔ- -mü =dhɛ ü "gbiϋ -yö ü -ta. 'Bhii kë -a "slë mɔɔ- -bha kö 'kii ü "zu "yi 'kpii- 'ka, 'mii 'dho 'to ü -gɔ. » -A -pö "dhϋ -sü nü 'ö "gbɩɩ-, kö Fadhaɔn =ya ö bha gwëë" -nu bɔ "yi ga 'bha 'ö mü, 'ö 'wo- 'Nidhö -kë, -a =bhaa ; 'yö 'wo "yi ziö -dhɛ do -pëkë 'wo go- 'ka 'Nidhö bha- -bha, 'wo nu- 'ka Fadhaɔn -bha -gblüdëdhɛ -kwanngdhö ; 'yö "yi -yö -kë -dedewo =sɔbhɛɛ 'ka -gblüdëdhɛ -kwanngdhö ; 'yö 'wo wo -zu -a 'ka -kɔ 'ö -dhi -a -nu -dhɛ -a -bha ; 'yö -ya -yö wo "yi see- -sü -bha mɛ "bhɩɩ- -nu -gɔ "kwanngdhö mü. 'Yö Fadhaɔn -bha dhebë bha 'ö- pö- -dhɛ : « -An aaaaan- ! Ü- -kë -së. -A -dede 'ö n "piϋ 'yö bha. »

'Yö Fadhaɔn -yö dhɛa" -to =taama -sü kpɔ ö bha dhebë -gɔ 'ö- pö : « Ma 'wɔn -nu 'ö- -nu -dhɔ 'yaa ü kë bha, -a -yiisiö -naa -mü -më 'ka ? » 'Yö- -bha dhebë 'dhö- -yɔɔ bɔ 'ö-pö : « 'Ü pë -bhö sië, "bhaa "plɩɩga -nu -wa -pö "siaa-, 'yö 'bha- -nu -wlö 'bha- -nu -bhö =dhɛ -tenë -yö 'wɔn -kë, bhii -gblüdë ü -gɔ. Saan" -mɛ -mü =nü wo ü 'ka -ee ? 'Yö -më 'ö -kë 'ü ü -dekë yaa 'ka "dhϋ ? -Më -pë "dϋnggϋ -dϋnggϋdhɛ suu 'ö "dhϋ ? =Ya kë "dhϋ 'sa kö din- yöö n zë ü -gɔ 'kɔɔdhö -dhe ! =Ya 'to yö -zë -a -bha kö 'maa ma 'to ü -gɔ. »

-A -kë "dhϋ -sü bha- 'gü, 'yö Fadhaɔn 'ö dhebë -nu "pɛpɛ 'ö 'wo gun 'pö- bha- 'gü, -a -nu =gban -dhɛ ö bha -gblüdëdhɛ -kwanngdhö kö -wo pë -kpa. 'Yö 'wo nu 'wo pë -kpa ; 'yö -bhöpë -yö -gblüdë -bha "kwanngdhɛ bha bho -dhɛ =gban 'gü.

-A -kë "dhϋ -sü bha- 'gü, Fadhaɔn -ya -dhɛga ö -kɔ -së 'gü, 'yö pëbhee sü 'ö- ma ö "dhi. -Ya -dhɛga ö =kwaa 'gü, 'yö pëbhee sü ö- ma ö "dhi. 'Ö =yɔɔn mü kö -yö pë 'ma sië pëbhee 'gü, 'ö- =wɛng -dhɛ =gban 'gü "kwanngdhö mü. -A -kë "dhϋ -sü bha- 'gü, zlëënë -nu =gban "pɛpɛ -wo kë pë -bhö 'ö 'wo kën -dedewo.

=Dhɛ 'ö Fadhaɔn -ya -kë =dhɛ -kɔ bha- 'dhö, 'yö- -bha dhebë -ya pö- -dhɛ : « -An aaaaan- ! Ü- -kë -së. -A -dede 'ö n "piϋ 'ü- kë 'yö bha. »

=Dhɛ 'ö Fadhaɔn -yö ö bo 'wɔn "pɛpɛ 'ö- -bha dhebë 'ö- pö- -dhɛ -yö ö kwaa- -a -nu -zü bha, -a -nu 'gü -wɔn kë -sü 'ka =dhɛ -kɔ bha- 'dhö, -a gbeng -dede 'ö dɔ- "piϋ, 'yö 'dhuëë- -yö go- 'ka- -bha. 'Yö -Zlaan -bha "kiëë do 'bha 'ö 'wo- -dhɛ Gabliɛɛ, 'ö dho 'ö- pö -Zlaan -wodhiϋloomɛ Moizö -dhɛ : « Moizö, -Zlaan =ya Fadhaɔn "dhiϋ dɔ ü -dhɛ. 'Wɔn -yiisiö 'ö- -nu -wɔn 'gü, 'ö mɛ "wɛɛ 'bha -kɔ 'yaa gun =mɔɔ sië- -bha bha, "dhɛ =ya bho- -nu -ta. =Dhɛ 'ö "dhϋ, -bhö 'dho =tɔn Fadhaɔn -gɔ. 'Yö Moizö -yö dho... Moizö -kɔ -yö kë -mɔɔ Fadhaɔn -bha 'ö- -bha -gblüdëdhɛ -pö. »

Tɛan- -dede 'ka 'dhuëë- -yö kë Fadhaɔn -kun, "kɛɛ -a -bha dhebë nü 'ö- -pö.

Dhebë -nu -kɔ -yö -mɔɔ -a -bha 'ö 'wo wo =gɔn -nu -gɔ -wɔn 'gü =see "kpʋng ya- =taa.

-Kɔ bha nü 'dhuëë- -yö kë go- 'ka Fadhaɔn -bha.

14. -A -kun "gbɩɩ- -mɛ nü 'ö- =trɔɔn =slɔɔ

'Wɔn 'ö ya -yö -gban 'në gɔɔn- 'në -nu =plɛ 'ö 'wo gun -tenë -nu 'ka -a -nu -bha. -A mɛ sɛɛnnë -sü =ya gun =ya =mɔɔ -dho =klang- "dhiϋ -mɛ -bha. -A mɛ 'kpii- -sü =ya gun =ya kë "bϋwɛ.

=Dhɛ 'ö- -nu 'kpɔ -mɛ -nu -wɔn -yö =see, 'wo gun 'mɛ -nu 'ö -nu -kɔ -bha bha, 'waa gun -a -nu 'kun sië -së tongtongdhö. -A -nu -dega -bha 'në -nu 'ö 'wo -nu kpɔ wo gblëë- -bha, nü -a -nu -wɔn 'dhö gun doseng -a -nu -gɔ "gbɩɩ-. -Tenë sɛɛnnë -sü bha, =klang- -dhɔ -yö -gun -a -bha, "kɛɛ mɛ 'yaa gun- -gɔ kö -ya -ya =klang- "dhiϋ. -Dho =klang- "dhiϋ -yi -nu -wa -wo, 'yö 'në bha 'sëëdhɛ zii 'bha 'ö- sü "sia- 'ö gun- -gɔ bha, -yaa =nëng ö 'yɔnngdhö =ya ziö -dho =klang "dhiϋ -mɛ -nu =keng. =Wa =loo =klang- -kwanngdhɛ "dhi -bha, 'yö =ya 'gbaannu, =ya =klang- -nu -taga. -Wa -da =klang- 'kɔɔdhö, 'yö =ya ö yeekë =ya nu "kwanngdhö. =Klang- kë -yi =gban "pɛpɛ 'ka, 'yö- -kë "dhϋ. =Ya kë "dhϋ 'yö- =dhoo =ya "wɩ- -dhɛ, -yaa -din yën -dhiang -nu zë -yaa pö : « Ü -de sëë nü 'ü- bho sië "wɛɛwɛ. De 'ö ü -gɔ =dhɛ ü -ta 'kun -mɛ 'dhö, kö -yö ü -ya =klang- "dhiϋ ? -Bhöpë -tiaandhe 'kö bhii- -bhö 'bhaa yö -zë yö -zë -a -zian mɔɔ- =klang- nü 'ö bhii -a -wɔn -ya ü -gɔ 'gü. » -Yaa kë =sië =sië 'yö -yaa pö ö 'zlaa- bha -a -dhɛ "dhϋ . "Kɛɛ yöö- =gban 'gü =wɛ pë "pɛpɛ 'ö- =dhoo 'ö gun -a pö sië -a -dhɛ "dhϋ bha, 'yaa gun 'dho sië- =gwinng-. 'Yii kë -a -din yën. =Klang- kë "tϋng 'ka, 'yö- -kë =dhɛ -kɔ bha- 'dhö.

Yaa' kë 'ö- wo sië "dhϋ bha, gɔndë 'në do 'bha -yö mü, -yaa 'suaan- bho. "Kɛɛ -a 'suaan- 'ö- bho "dhϋ bha, -a -bha 'gü, 'në bha =klang- kë -dhɔ nü 'ö 'yaa gun- -bha. -Dhɛkpaɔyi do 'ka, 'yö gɔndë 'në bha 'ö gun 'dho sië yë "dhiϋ, 'yö -kpan 'në bha- -bha kö yöö =de 'pö -yö 'dho sië =klang- "kwanng- -zian -ta. -A -bha 'gü 'në bha -yö 'dho sië =klang- "dhiϋ. =Dhɛ 'ö gɔndë 'në bha 'ö -ziö -a -ta, -a -dhɛ -yö -kë -zlëë dhö, 'yö -a -zo 'dhö -bö -a -bha 'sëëdhɛ 'bha bha- 'ka, 'yö ö yeekë 'ö gun nu sië -a 'sü -dhɛ 'gü. -A -ga 'yö -kpan 'në bha- -bha, kö -yö nu sië 'pö =kwanngdhö. 'Yö- pö : « 'Viee- 'në, nu 'yö. » 'Yö 'në bha 'ö =yɔɔ- "sɔɔ. 'Yö- dhɛa" kpɔ 'ö- pö : « 'Yö -më "bhϋ 'ö -kë, 'yö 'bha 'dho =klang- "dhiϋ 'bhaa =gwëë mü, 'yö 'bha nu "kwanngdhö ? 'Ma ü 'suaanbho -a 'ka.

=Kakɩ 'ö 'yaa ü -gɔ 'ö wo, 'yö =klang- -gɔ -mɛ dë 'ö ü "piϋ -kë -ee ? » ( -A "tϋng bha- 'gü, kö =kakɩ -wɔn -yö -tun =kö "gbɩɩ- ). 'Yö 'në bha 'ö- yɔɔ bɔ- -gɔ 'ö- pö : « N 'ziöö-, 'maa =klang- "dhiϋ. 'Mɛ -nu 'ö 'a- -nu =keng- ya, 'wii n -ya =klang- "dhiϋ. » 'Yö gɔndë 'në bha 'ö- dhɛa" kpɔ =dhɛ 'yö ü kpɔ -mɛ -nu -zë -wo 'mɛ ? -Më 'ö -kë 'yö 'waa kë ü -ya =klang- "dhiϋ ? » 'Yö- pö : « Yi dhe waa- yi dë =wa ga. -Tenë -mü yi 'ka. Yi =plɛ. » 'Yö 'mɛ bha 'ö- dhɛa" 'bha kpɔ 'ö- pö : « 'Yö bhi 'ö 'bhaa =klang- "dhiϋ, -yö -kë mü =dhɛ 'yö 'ü dho =klang- -nu =keng- yi =gban 'ka 'sa ? » 'Yö 'në bha 'ö- pö : « =Klang- -dhɔ nü n -kë . » -A -kë "dhϋ -sü bha- 'gü, 'yö 'mɛ bha 'ö to "sia- bha 'ö 'në bha- sü ö bha gɔ 'gü, 'ö dho 'ö- -bha "kwanngdhɛ dɔ-. =Dhɛ 'ö- -dhɛ dɔ, 'yö to "dhϋ 'ö dho ö bha yë "dhiϋ. "Dɔɔ 'ka =dhɛ 'ö ö yeekë, 'yö dho "kwanngdhö 'mü, 'yö -kpan 'në bha -a -tuö -mɛ -nu -bha ; 'yö pö- -nu -dhɛ yöö ö -kɔ -da 'në bha- 'gü, kö 'ö- -ya =klang- "dhiϋ, 'yö 'wo -wɩ -a -bha -a -gɔ.

'Në bha 'yö 'mɛ bha 'ö- -ya =klang- "dhiϋ. -Gɔ 'gü -së -dhɛ 'ö gun- -gɔ -a "yɔɔ 'yaa gun. =Klang- bha, -yö kë- -kë "fluudhö 'ö dho 'ö -kë =dhɔtrɔɔ -nu 'ö 'wo mɛ -pɛ bha -a -tiantiandhe do 'ka.

'Në bha -a =dhoo zë -dhiang 'yii kë -a -din yën tongtongdhö. -A -wɔn 'gü -Zlan -yö kë -nu -a -dhɛ.

-A -kun "gbɩɩ- -mɛ nü 'ö- =trɔɔn =slɔɔ.

"Tϋng yöö kë "gbɩɩ- -kɔ "ʋʋ -kɔ 'ö- 'gü, kö "dhϋ 'ö kwa -din 'ö yën. -Kwaa 'kun "gbɩɩ- zuë" -sɛa 'gü.

15.

-Tosɛa kë -kɔ -së 'ö- -dhɛ 'dhö- -bha =dhɛ 'në 'sɛɛnnë -nu 'ö -a -nu 'kpɔ -mɛ -nu 'wo- -nu -tuö -sü 'ka -së, -wa kë, kö -wo pë -bhö sië mɛ "gblϋgblϋ -nu 'ka, 'mɛ -nu 'ö 'wo -kë 'Dan- ( =Yaoba ) -nu 'ka, -a -nu -gɔ "sɛ 'gü, -wo -mɔɔ -kɔng do ö ga =plɛ -bha. Wɔkɔ -nu bha -wo -mɔɔ -a -bha 'ö 'wo =slɔɔ mɛ tii "sɛ "wɛɛ 'bha -nu 'gü 'pö. -A -kɔng do ö ga =plɛ 'ö 'wo "dhϋ bha wo =nɛ 'dɔɔndhö.

-A -blɛɛsü -mü =dhɛ, 'në -nu -waa pö woo pë -bhö mɛ 'kpii- 'ka, mɛ 'kpii- bha nü ö -kɔ -zu -blɛɛsü. =Ya 'go mü 'yö 'mɛ 'ö yöö dɔ- "piϋ 'ö dɔ mü. 'Në sɛɛnnë nü to =taama.

-A =plɛ -naa -mü =dhɛ, mɛ 'kpii- nü ö -kɔ -da -bhöpë 'gü -blɛɛsü.

-A -yaaga -naa -mü =dhɛ, 'në 'sɛɛnnë -nu 'waa pë -bhö -biang 'ka mɛ 'kpii- "piϋ. =Ya kë -bhöpë 'ö 'wo- 'gü -suö -a 'ka =dhɛ "bhaa -nu 'dhö, -wa 'gü -suö "pɛɛpɛdhö, kö -wo wo kɔngga 'sü 'dodo -wa -ma pa -së 'ka, kö -wo gun -naa -a -da -kɔ -dee 'bha kë-.

-A -yiisiö -naa -mü =dhɛ, pë -bhö "tϋng 'gü, 'në 'kö pë -bhö mɛ "gblϋgblϋ -nu 'ka, 'ya 'dho 'to- =taama. 'Yii kë kë 'mü, ( kö -bha =ya ga "kan ) kö -bhöpë 'dhɛ 'ö bha, =ya ziö- -ta nü wo bha.

-A "sɔɔdhu -naa -mü =dhɛ, 'yaa -së kö 'në -nu -wo dhiang zë pë -bhö "tϋng 'gü, kö 'yii kë kë -zë wo =dhɛ "yi 'ö woo- mü, 'ö mɛ "wɛɛ 'bha "sɔɔ, -a -dhɛ -sü 'dhö.

-A "saɔdo -naa -mü =dhɛ, -waa pö woo pë -bhö, -wo -ya wo zü -ta, -wo wo -gɛn "klϋ kë.

-A "saɔplɛ -naa -mü =dhɛ, -wo wo "yan naa- nu, -wo -dhɛ -ga wo -kuu "dhiϋ, 'wa 'dho mɛ 'bha -ga.

-A "saaga -naa -mü =dhɛ, -wo wo =kwaa- 'gü -kɔ 'kun 'tɛa- -bha.

-A "suesiö -naa -mü =dhɛ, -wo wo -kɔ -da wo -de -kuu "dhiϋ -dhɛ doseng nü- 'gü.

-A -kɔng do -naa -mü =dhɛ 'wa 'dho -nëng paadhe kë-. 'Në -nu 'waa- kë "dhϋ mɛ "gblϋgblϋ -nu "piϋ. Mɛ 'kpii- nü -a -dhɛ 'dhö- -bha =dhɛ -ya -nu -bha nu pë =bhee "dhiϋ 'to "tϋng 'gü. -A 'dhɛ 'ö 'wo- =slɔɔ, -yö -mɔɔ -a -bha 'ö -kë 'kpii- "iin 'ö -kë sɛɛnnë. -Yö -sü wü 'ö "tʋʋ 'gü, -a -bha. Yö nü =dhɛ -a -nu =trɔɔn -kë 'ka -pë, "iin gbaɔdhe 'dhö.

-A -kɔng do ö ga do -naa -mü =dhɛ, 'në 'sɛɛnnë -nu nü 'ö 'wo to 'tɛa- 'gü. =Ya kë "dhϋ 'yö =wa 'go nü 'bha wo, wo "gblʋʋ 'në sɛɛnnë wo.

-A -kɔng do ö ga =plɛ -naa -mü =dhɛ, 'në 'sɛɛnnë -nu nü 'ö 'wo dho 'tɛa- 'ka 'kɔ dhee" 'gü, 'yö 'wo 'kɔ dhee" ( 'mɛ 'ö pë -kpa -a ) nuwɛɛ bho, 'yö 'wo nu -pia 'ka, 'wo -dhɛ 'ö 'wo pë -bhö -a -bha bha, -a -dhɛ -gblö.

Wɔkɔ -nu -kɔng do ö ga =plɛ bha, -a -nu 'klɔɔ- =nɛ.

-Kwaa 'gü ma -së 'ka =dhɛ wɔkɔ -nu "pɛpɛ 'ö 'wo bha, 'wii kë kë 'në -nu -wëëdhɛ bho -sü 'ka, "kɛɛ -yö -kë "dhϋ kö 'në -nu -wo -tosɛa kë -kɔ -së dɔ. -A -gɛn -mü =dhɛ : 'tɔng- -blɛɛsü -waa =plɛ -naa 'ö 'wo- pö =dhɛ mɛ 'kpii- nü- -dhɛ 'dhö- -bha -blɛɛsü kö -yö ö -kɔ "zu, =ya 'go mü yö nü mɛ -blɛɛsü 'ka kö -yö ö -kɔ -da pë =bhee 'gü bha, -wa -zɔn 'në -nu -dhɛ =dhɛ, mɛ 'kpii- nü 'ö 'wo 'wɔn sü- -bha. Yö nü 'wɔn -zɔn 'ka 'ka.

-A -yaaga -naa 'ö -kë =dhɛ 'në -nu 'wa 'dho pë -bhö -biang 'ka bha, -yö 'në =klang- -kë =dhɛ, 'wɔn -nu "siϋ -ziö -naa 'gü -sü 'yaa -së.

-A -yiisiö -naa, 'ö- pö =dhɛ 'në -nu 'wa 'dho 'to- =taama pë -bhö "tϋng 'gü bha, -yö 'në -nu =klang- -kë =dhɛ, 'yaa -së kö 'wɔn -nu 'ö 'wo -kë mɛ -nu =zinng 'gü -wɔn -nu 'ka, -a -nu "tϋng -ya =loo, kö -wo 'to =taama. =Ya kë "dhϋ kö -to =taama -sü 'ö 'wɔn -nu 'gü, 'wa 'dho wo dhëëbho -a -bha ; 'yaa -së.

-A "sɔɔdhu -naa 'ö -kë -dɔ dingdhö -sü 'ö pë -bhö "tϋng 'gü -a 'ka bha, -yö -kɔ -mɔɔ mɛ -de "dhi -bha -sü, 'ö mɛ 'yaa dhiang zë plëë" =ëë dhö (-waa -pö "dhϋ kö -wa -pö -ziö -naa 'gü -sü 'ka ), 'ö mɛ -yö dɔ "dhi "tung mɛ 'wɔn 'suaan- bho bha, nü -a draan- -sü 'ka.

-A "saɔdo -naa 'ö -kë =dhɛ 'në -nu -waa pö woo pë -bhö -wo "yaannu bha, -ya -nu -draan =dhɛ -bhöpë bha, pë =bhlëë -sü -mü ; -a 'dhɛ 'ö dho kwa "dhi 'yö kwa -bha 'ka. -A -wɔn 'gü 'yaa -së kö -wo dɔ- 'ka wo -gɛɛn kö -wa -bhö. 'Mɛ 'ö- "saa- 'gü, 'ü -bhöpë =slɔɔ =dhɔɔ, kö 'bha- =bhlëë -siö 'pö.

-A "saɔplɛ -naa 'ö -kë 'në -nu "yan naa- nu -sü 'ka mɛ "gblϋgblϋ -nu -kuu "dhiϋ, pë -bhö "tϋng 'gü bha, -yö -kɔ -mɔɔ mɛ -de -bha -sü nü- draan- -sü 'ka. =Ya 'go mü 'zü, 'yö -kɔ 'ö mɛ dho- kë- -bha kö mɛ 'ya 'dho mɛ "tϋng kë- mɛ -naa -bin 'gü -wɔn -nu 'gü, -a -draan- -sü 'ka 'pö.

-A "saaga -naa 'ö -kë =kwaa 'gü -kɔ -kun 'tɛa- -bha -sü 'ka bha, -yö 'në -nu =klang- -kë pë -yaaga nü- 'ka. -A -blɛɛsü -mü, mɛ -nu =blëë -ya -sü 'ka. -A =plɛ -naa -mü -de -dho "sia- -sü 'ka. 'Yö- -yaaga -naa 'ö -kë zuë" -sɛa -dhɛ, 'ö mɛ 'yaa kë "wɔwɔ -sü pë =bhee -wɔn 'gü, mɛ kpö 'gü bha, -a 'ka.

-A "suesiö -naa 'ö -kë =dhɛ 'në -nu -wo wo -kɔ -da wo -de -kuu "dhiϋ -dhɛ doseng 'gü bha, -ya -nu =klang- -kë =dhɛ, -a 'dhɛ 'ö ü -gɔ kö yö nü ü -bha 'ka, -bhö ü "tϋng kë yö nü- 'gü. Ü zuë" 'ya 'dho bhɔ- mɛ -naa pë -bha. Mɛ -de -bha pë nü -së. 'Yö -wo -së -mɛ -nu 'wo- "tan bho 'wo- pö : « =De =bhaa =sëë 'i yaan, 'i yaan, =de =bhaa =së, mɛ -de -bha pë nü -së. »

-A -kɔng do -naa 'ö -kë =dhɛ 'në -nu 'wa 'dho "tʋʋ =bhaa bho-, "iin -nëng paadhe kë bha, -yö 'në -nu =klang- -kë =dhɛ -wo wo -de 'kun zuë" yaa- -dhɛ -gɔ. -Wo wo -de 'kun 'pö kwan bho -sü -gɔ. -A -gɛn -mü =dhɛ -nëng paadhe kë -kɔ 'bha -nu -wo mü, -wo =dhɛ -süsuɛɛ kë kë -sü 'dhö. "Kɛɛ kö -süsuɛɛ bha, kwa 'zlaa- 'në -mü. =Ya kë "dhϋ 'në -nu =wa wo dhëë bho- -bha, 'yaa -së.

-A -kɔng do ö ga do -naa 'ö -kë =dhɛ 'në sɛɛnnë =ya 'to 'tɛa- 'gü, -yö 'go 'në 'bha wo ö "gblʋʋ bha, -ya =klang- -kë =dhɛ =ya kë ö "tɛɛbë -nu =zinng 'gü, 'ya 'dho kë "nuaa -nuaa. -Yö ö -de -ta kɔɔ-. =Ya kë 'ko zë -sü -nu 'ka, -waa pɔn, -yö ö -de -ta kɔɔ-, -yö 'go ö "tɛɛdo =wlöö.

-A -kɔng do ö ga =plɛ -naa 'ö -kë =dhɛ 'në sɛɛnnë nü dho pë "fiëë 'ka 'kɔ dhee" 'gü, 'yö 'kɔ dhee" nuwɛɛ bho 'ka bha, -yö 'në -nu =klang- -kë =dhɛ 'në sɛɛnnë nü mɛ 'kpii- "dhiϋ -ziö wo. =Ya 'go mü, -ya -zɔn 'në -nu -dhɛ =dhɛ -yö -së kö 'wɔn -yö 'to- -nu "yaan. 'Mɛ 'ö =ya 'wɔn -së kë ü -dhɛ -a -mɛ nuwɛɛ bho (-a bho yaandhiϋ, -a bho =dɛɛ, -a bho dhia").

16. Wɛn "yɔn kë -kɔ

=Wa wɛn zë, -a -sɔɔn =ya 'go -a -bha "pɛɛpɛdhö, 'yö- "flɩɩ- bha, 'wo- =loo gbɔ 'gü, 'wo- dɔ 'ka "siϋϋ. =Ya "gϋ, 'yö- "yɔn =ya bhɔ. =Ya 'go mü, 'yö -waa =loo "wlϋϋdhö -waa zɔn. "Sanni 'ü- zɔn -sü zü bho kö 'bha "yi dɔ "siϋϋ pë "wɛɛ 'bha 'gü zuëën- "wɛɛ 'bha -ta. Wɛn bha 'ü- zɔn sië kö "yi 'ü- dɔ "siϋϋ, 'ö =ya bo 'kun -sü 'ka bha, ü- =loo sië wɛn bha- -ta 'dɔngni 'dongni. Wɛn 'ü- zɔn sië bha, 'bha- -ga =dhɛ =ya ö "yɔn kë -tëkëtëkëdhö, 'yö 'ü "yi "wɔ -sü bha, -a 'bha =loo- -ta, 'yii- =kaan- 'ka, 'yii- =kaan- 'ka, 'yö to- 'ka "dhϋ 'yö- "yɔn -yö nu- -ta. 'Yö 'ü "yi "wɔ -sü bha- 'bha =loo- -bha 'zü. -A 'dhɛ bha =ya 'go- -bha, 'yö 'ü- 'bha =loo mü, 'yö 'ü- =kaan 'ka. -A "yɔn =ya nu- -ta, 'yö 'ü gbɔ dɔ -dee bho "siϋϋ 'yö 'ü "yi "wɔ -sü 'bha =loo- 'gü, 'yö wɛn -gbo 'ö "wlϋϋ dhö bha, 'ü- =loo- 'gü, 'ü =kpadhü -ziö -a 'gü, 'yö "yi "wɔ -sü bha 'ö bhöö, 'yö to -a "yɔn -bha. 'Yö -a "yɔn bha 'ü- kun, 'ü- =loo 'tɛa-, "iin pë -loo 'gü -pë 'bha 'gü.

'Wo wɛn "yɔn -kë -kɔ 'ö- 'gü, 'yö bha.

17. -Wo mɛ tii saa- kë mü =dhɛ ?

-Wo -mɔɔ -a -bha 'ö 'wo- -kë "dhü 'bha 'ö "bü 'ö 'wo- -dhɛ gwɛ -a 'ka ; gwɛ 'ö bha, -a 'dhɛ 'ö "pɛ -sü 'ka ö -bha, 'ö- =blüng tii 'dhö 'go -sü 'ka- 'gü, kö saa- -ya 'gü. "Kɛɛ -a =blüng dan nü 'ö 'wo wo wo nɛa- -bha, 'yö wo gun -naa -a -dhɛ yö-. -A din =ya kë -nɛɛ -sü kö saa- =ya 'gü. 'Yaa -nɛɛ -sü kö saa- 'yaa- 'gü. Saa- =ya kë- 'gü, 'yö 'ü- -kan 'ü -ya "siϋ -ta 'yö -gϋ. 'Yö 'tɛa- =wlü 'ö- -yɛ 'dhö "kan -sü 'kan 'ü- sü, 'ü sɛɛ" "kɛan sü. 'Yö pë -yaaga -naa 'ö -kë "yi -loo 'gü -pë do 'ö 'yaa bhɔ -a do 'ka. 'Yö sɛɛ" "kɛan bha 'ü- kpɔ "yi -loo 'gü -pë bha- "dhiϋ, 'yö 'tɛa- bha, 'ü- zü dɔ- -ta. 'Bha- kë "dhϋ, 'yö 'pë 'ö 'ü -a -gϋ bha, -a "yʋʋ bha 'ü =loo 'tɛa- bha- 'gü. "Sanni -yö kë "dhϋ, kö 'bha "yi dɔ "siϋϋ. "Yi "wɔ -sü bha, 'yö 'bha- =loo "yʋʋ bha- -ta ; 'bha =loo- -ta, kö ü "yʋʋ 'ü pë =loo sië- -ta bha, -a dan sië sië ü 'nɛɛ- 'ka. 'Bha- -ga =dhɛ saa- 'yaa- -bha 'zü, 'yö "yi 'ö sɛɛ" =wlöö pë 'gü bha, 'ü- dɔ "siϋϋ, 'yö =tɛɛ, 'ö =tɛɛ, 'yö =bhϋϋ ; 'yö ö =kpong -kë "puu 'ka, 'yö 'ü- bho "siϋ -ta 'ü- dɔ "sia-. "Kɛɛ kë 'ö- wo sië "dhϋ bha kö wɛn "yɔn -yö ü "sɔɔ. Wɛn "yɔn 'ö bha 'yö 'ü- 'tɛa- 'në -yan -yaaga dan. =Ya 'go mü 'yö 'ü =kpong bha, -a 'tɛa- yan do dan 'pö. 'Bha ü bo, 'yö 'ü gbɔ do dɔ "siϋϋ, wɛn "yɔn bha, 'ü =loo 'gü, =kpong 'ü- dan bha, 'ü- =loo- -ta, 'ü "dhü -ziö -a 'gü, 'ü -ziö 'gü, kö -yö "tɛa sië 'pö =nɔɔ sië. =Ya bo "tɛɛ -sü 'ka "dhϋ, -a "yɔn =ya "bhϋϋ, 'yö saa- 'ö =wlüü -vɔɔdhö, 'yö 'ü pë kpa- "dhiϋ. -A "yɔn =ya "bhϋϋ "pɛɛpɛdhö kö -ya kë saa- 'ka. 'Yö 'ü -kluu 'në sü 'ü- bho- -ta, 'ü =loo pë 'bha 'gü. 'Bha- ga =dhɛ -a -kpɛa 'ö to bha, "yɔn -yö -tun -a =wlöö, 'yö 'ü pë kpa- "dhiϋ, 'ü "siϋ -ya -a -bha. "Yɔn bha =ya "bhϋϋ, 'yö 'ü ü yeekë 'zü ü- bho 'ü- =loo 'tɛa- 'gü, 'yö 'ü- 'gü sa. =Ya =dhiëë, 'yö 'ü- kpö -kë.

-Wo mɛ tii saa- -kë "dhϋ.

18. -Wo -kaa =wee -kë mü =dhɛ ?

-Kaa =wee kë -kɔ -yö 'gbɛ.

Mɛ 'bha -nu -wo wo -bha -kë dhuööga 'ö -ya -za dhö bha- 'ka. Yö mɛ 'bha -nu 'wo wo -bha -kë 'gla- kpë 'ö 'wo- =pɛɛpɛɛ -a 'ka...

"Kɛɛ =ya kë dhuööga bha- 'ka, 'yö ü- -kan 'ü- -ya "siϋ -ta, 'yö -gϋ "pɛɛpɛdhö. 'Yö -a "yʋʋ bha 'ü- =loo 'tɛa- =wlü zua -sü 'gü, "kɛɛ kö 'bha sɛa" "kɛɛn 'kpɔ- =wlöö kö- sɛa" bha, 'bha pë "fiëë dɔ- -gɔ. 'Bha ü bo- -kë "dhϋ -sü 'ka, 'yö 'ü- "yi =loo "yʋʋ bha- -ta ; 'bha go mü 'yö 'ü- "yi bha -a dɔ "siϋϋ, =ya "bhϋϋ, 'yö -flϋ "puu 'ka, kö -ya kë -kaa =wee 'ka.

-Kaa =wee kë -kɔ 'ö 'dhö, 'yö bha.

19. Dü -wɔn -yö -bhɔ tɛan- -bha

Dhɛkpaɔyi do 'ka kö n =nimɔɔ "Dhɛkpɛɛ Lepe -bha 'në 'ö 'wo gun -a -dhɛ sië =Madhi 'yaa ö 'flëë- 'gü -Buakɛɛ, 'yö 'wo go- 'ka mü, 'wo nu- 'ka "Maadhö 'Blokɔngso Lepe =pöö. Mang -dede a kë -dho mü 'a -kpan 'në bha- -bha kö -a "dhi =ya ta, -a "yan =ya dɔ -gɛɛngdhö ziisü 'ka =ni. Minë do 'bha -yö -gun mü "zʋʋmi 'ka 'ö 'wo gun- -dhɛ sië "Gwëë Wlobɛɛ. -A 'dhö, =Madhi bha -a dhe 'dhö, n =nimɔɔ Lepe 'dhö, ma 'dhö, yi -gun 'kɔɔdhö "yua -mɛ bha- "piʋ mü.

-A -ga 'yö "Gwëë Wlobɛɛ 'ö =Madhi dhe dhɛa" kpɔ 'ö- pö : « N "na, ü 'dhu 'ö -wɔ ya bhi nü ü -kɔ 'dhö -a -bha. =Dhɛ 'ö "dhϋ ü kwaa- -zü. A 'wɔn -dɔ =dhɛ =ya kë dü =plöö -kɔ "ʋʋ -kɔ 'ö- 'gü, -wo dü -gɔ -ta -dhɔ. -A -kë "dhϋ -sü bha- 'gü, =ya kë ka kpö 'gü mü -wo mɛ -gɔ -ta -dhɔ -më nü- 'ka ? Dɔ "gbɩɩ- kö 'ü "wɩ- -bha kö 'në 'ö -wɔ ya -a -gɔ -ta -yö 'dhɔ kö -yö dha kwa -gɔ -dhe. 'Pë "ʋʋ 'pë 'ö bhaa- -pë -yö -dho ü -kɔ =slɔɔ-. » =Dhɛ 'ö- pö "dhϋ, 'yö dhebë 'në bha 'ö- pö -ya kë wo -gɔ mü, -wo mɛ -gɔ -ta -dhɔ 'wëë- "gblü -yiisiö nü- 'ka. 'Mɛ 'ö 'bhii- nu, 'yö 'ü -bho do 'dhö, wang 'në sɔ do waa- 'wëë- "gblü do 'dhö, 'ü- -nu nu. =Ya kë "dhϋ 'bha za dhi- 'ka, dü -mɛ -nu -kpɛa -nu -wo -wɩ -a -bha. "Siasiabha kö 'pë -nu bha Lepe -yaa -nu mɔɔ- =dhɛ mɛ mɛ "yan "pɛɛn do gɔ zë. Kö "Gwëë Wlobɛɛ -yaa -nu nu dhebë 'në bha- -dhɛ kö -yö 'dho- 'ka. 'Yi gun- kë sië "dhϋ bha kö -tɔ -dho 'kɔɔdhö "tϋng -ya =loo. -A kë "dhϋ -sü bha- 'gü, 'yö 'a pö Wlobɛɛ -dhɛ : « "Yϋ "bin 'ö- =gbaan 'ma ya, dhebë 'në 'ö ya -yö -dho 'go- gɔ 'ka 'mɛ "dhɛdhɛ suu ya- 'ka kö -yö 'dho- 'ka =Gööwlöö ? » 'Yö Wlobɛɛ 'ö ö -kɔ -yɛ n -bha =dhɛ 'a dɔ n "dhi "tunng. =Dhɛ 'ö -kë "dhϋ, 'yö 'yi yö "kpɛnng, 'yö dhebë 'në bha 'ö to 'kɔɔdhö mü.

=Dhɛ 'ö -kë 'pö =dhɛ "bin -yö -gun 'ma sië, 'ö 'a gun 'go sië "kwanngdhɛ 'ö gun -ya -sü 'ka =gblɛɛn -a 'gü bha, 'yö 'a dho.

-A -ta -dhɛkpaɔ tii 'gü, 'yö Lepe gbö do 'ö 'wo gun- -dhɛ sië 'Blɛɛzö 'ö nu n "piϋ 'ö- pö =Madhi bha -a -wɔn =ya see-.

'Yö 'a -ziö 'a dho mü, 'yö 'a Wlobɛɛ dhɛa" kpɔ =dhɛ dhebë 'në bha -yö kë -dho -ee ? 'Yö- pö =dhɛ dhebë 'në bha -yö kë -dho dümɛ -naa 'viɔng 'gü =Gööwlöö ( n -ma ma -kɔ -blɛɛsü nü 'ö gun bha ), "kɛɛ 'ö =loo mü -a "tɛɛbë -nu 'wii kë "wo -kɔ -ya pë -nu 'ö kë dho -a -nu 'ka bha, -a -nu -bha. -A -kë "dhϋ -sü bha- 'gü, -a -bha ö "dhiϋ yeekë -sü kö -yö nu "Maa =yën bha, 'yö -a "tɛɛbë -nu 'wo- to -ziaan 'wo =Madhi -takpɛadɔ do.

'A- 'wɔn dɔ -dhɛ 'ö -bha =dhɛ dü -wɔn bha -yö -bhɔ -bhɔ tɛan- -bha 'yö bha.

20. 'Wɔn 'bha fiëë- -yö -dhö 'wɔn 'bha 'ka

Gɔndënë 'bha nü 'ü "flɛɛ yaa gü yaa 'ö gun -a -bha. 'Pë dosɛngsɛng 'ö gun -a -gɔ, 'yö gun -a -bha -blɛɛ 'ka. "Bhɛɛ 'yaa gun -a -gɔ. "Tϋng =gban "pɛpɛ 'gü, -yö -gun ö -dhü 'ka. =Ya kë 'yö =ya -wëëdhɛ -wo 'kpɔ -yaa pö : « -Zlan, -më 'ö 'a -kë ü 'ka, 'yö 'ü n -kë -wëëmɛ -nu =gban "dhiϋ 'to -mɛ 'ka =dhɛ -kɔ 'ö ya- 'dhö ? 'Bhaa n 'sü do 'maa 'go "kpʋng =taa 'sa -ee ! "Eke -më "dhiang suu 'ö =ni -oo ? » =Ya kë, =ya kë 'yö =ya ö -wo 'kpɔ "dhϋ.

-Dhɛkpaɔyi do 'ka, 'yö gun ziö sië "bü 'gü 'Pödhɛ "sɔɔ, 'yö -kpan 'manggloo -dhü do -bha kö -a bhɛ -nu -wa -pëkë. "Siaabha 'yö ö bha -blɛɛ bho mü, 'yö- -ziö pë 'gü 'manggloo -dhü =wlöö mü, 'yö -da, 'yö -ya 'manggloo -bhö -sü -bha mü. -Blɛɛ 'to 'ö- wo "sia- bha, -ya -kë "dhϋ kö 'ya 'dho ziö- "dhü bha- -bha 'ö -pɛ.

-Yö -to "dhü 'gü mü 'yö mɛ do 'bha 'dhö nu. Mɛ 'dhɛ 'ö bha, yö -zë -blɛɛ "wɛɛ 'bha -ziaan 'yaa gun- -bha kö -yö -nu 'to- "bhɛɛ nü- -bha. 'Dhɛ 'kö -kpan -blɛɛ bha- -bha 'yö -ya "tan kë -sü -bha =dhɛ ö pia" -ya dhi. 'Yö- pö : « -Zlan Ü -dhö -dedewo. 'Bha n kë -blɛɛ -da -mɛ 'ka =dɛɛ... » =Dhɛ yöo- 'sü kö 'ö- bho, 'yö 'mɛ 'ö "dhü 'gü bha, 'ö -gbla 'ö- pö : « N -bha -mü. 'bha 'dho- bho-. » 'Yö =lɔɔ "vaandhö 'yö- "vlʋʋdɔ mɛ 'dhɛ bha- -gɔ 'ö- pö : « 'Pë 'ö ya, -yö n -gɔ "dhϋ dosengseng. » 'Yö 'mɛ 'dhɛ 'ö gun yöö- 'sü bha 'ö- pö : « Bhi -zë ü -bha -yö -së -a do -ziaan -yö ü -gɔ, ma -zë -a "wɛɛ 'bha 'yaa n -gɔ. »

=Dhɛ 'ö -kë "dhϋ 'yö -blɛɛ dë -mɛ bha, 'yö pö ö -de -dhɛ : « -A "dhiëng ya 'sa ma -zë n -bha fiëë -yö -dhö mɛ 'bha -nu -bha 'ka -wa ! 'Ö "dhϋ kö- -dhɛ 'yaa- -bha kö n -din yö yën "dhiëng 'gü -dhe ! »

21. Ga -wëësü -yö -dhö -ee ?

'Ö gun kö yi -tun 'sɛɛnnë, kö yi =klang "dhiϋ, 'yö "yua -yö n dheebhang do 'bha 'ö 'wo gun- -dhɛ sië 'Gwöö- -a kun. Yaa" kë 'ö- wo sië "dhϋ bha, dü -mɛ -nu waa- "gla "bhlaa 'gü, -wa bhiëë" ga dɔ -a bhɛa". =Dhɛ 'ö 'Gwöö- bha yöö ga 'yö -ya "gbʋ bɔ -sü -bha. 'Ö gun kë sië "dhϋ bha kö mɛ 'gbɛ =wa 'kɔ pa -a -ta, kö 'në 'sɛɛnnë -nu -zë yi dɔ sië "kpɛnngdhö. Kö 'Gwöö- -ya pö sië : « -Ka kwaa- n -zü -dhe, -ka kwaa- n -zü -dhe. Kaa n zë -wa. 'Ka bhiëë" ya -a -kplü n bhɛa" "gbɩɩ- -wa ! -Kaa "pʋ -dhe ! Kaa n zë -wa ! -Më 'ö 'a- -kë ka 'ka ? » 'Aa kö 'mɛ -nu 'ö 'wo 'kɔɔdhö mü, -a dhebë -nu -zë -ziaanwo kö "gbʋ nü 'ö 'wo- bɔ sië. Kö- 'wɔn -ya kë -wëëwëësü 'ka =ni ! =Dhɛ 'ö dümɛ -nu 'ö 'wo -a 'wɔn dɔ =dhɛ 'Gwöö- yöo- -nu 'tɔ pö, 'yö -kë 'Gwöö- 'nii- -pö -sü 'ka.

'Wɔn bha =dhɛ 'ö -kë "dhϋ, 'yö 'a 'wɔn dɔ =dhɛ ga -wëësü -yö -dhö.

"Yɩɩ -to 'gü -wɔn –nu

1. =Ya buu -da =zloo -bha tele ‘gü

“Bükëmɛ do =në ‘ö dho ö gbö =tuaabho -dhɛ ‘gü “kwi =plöö. -Wa -dhɛ -Dekëyaa. -A ‘dho -kɔ -blɛɛsü =në ‘ö gun “dhϋ bha. “Kwi -naa -ga -pë ‘ö ‘wo- televisiɔnng -kë bha, ‘yii -kpan -bha ‘nu do. =Dhɛ ‘ö =ya -dhɛkpaɛyi =plɛ ‘në ‘bha kë ‘mü, ‘ö- yeekë -dhɛ ‘yaa =gblɛɛn ‘zü, ‘yö- gbö ‘dhö- -bha buu -dee dhɔ kö -yaa pö yöö ‘dho, kö -yö ‘dho- ‘ka.

-Aga, -dhɛkpaɔyi do ‘ka, ‘yö- =da ‘dhö -gapë bha- “dhi -pu -dhɛ kö -ya -ga. -A -gɛn-mü =dhɛ kö mɛ =plɛ ‘ö ‘wo bha =në =wa ‘to “kwanngdhö. -Dekëyaa -yö -gun ‘pë bha =në- -ga sië kö -a =da -yö =gbauu (pë -kpa ‘gü -kɔ) ‘gü, ‘yö =zloo gɔn ‘kpikikpiki -ziisi ‘ö-wo ‘pë bha- ‘gü. “Sia- “sia- bha, -Dekëyaa bha =ya ö -de yö “bü ‘gü. =Ya ziö -kɔnngkɔnngdhö =ya ‘dho ö bha buu bha ‘sü- kö ‘ö- ‘gü dan, “iin kö ‘ö-dee ‘gü yaan’’ bho.

-Wa -pö -zo -ya ‘ka ‘yaa ziaan -së bho mɛ ‘ka. ‘Gbuuu-! =ya buu -da =zloo -bha tele ‘gü; -yaa tele ‘wü -trënkëntrënkëndhö.-Dekëyaa =ya ö -de kë -dedewo yaa =tɔn.

-Dho “kwi =plöö -sü -yö -së “kɛɛ ‘wɔn ‘gbɛ =në- ‘gü.

-Dekëyaa ‘yii =zloo bha =slɔɔ, “kɛɛ =ya ‘go mü =ya mɛ -naa -gapë ‘wü.

2 Dhebë do ‘ö- -bha wun ‘dhö -gϋ =dheglizë ‘gü

Mɛtii “sɛ do ‘bha -yö mü -wa -dhɛ Kamörunö. -Zlaan -kɔ do ‘bha -yö -dhɛ bha- ‘gü, -a -mɛ -nu -waa pö woo ‘sëë- bho, ‘yö =wa “kwi -naa ‘pë ‘wo- -dhɛ buzi bha, -waa dɔ, ‘yö ‘mɛ ‘ö “dhϋ =ya ‘waannu ö ‘gu -ta kplɛngkplɛngdhö =ya ö -bha -gban ö -gɔɔdhö, =ya ö “yan ta kpɛngkpɛngdhö =ya -ya bhɛa’’ -sü -bha. Busi bha =ya yën, ‘yö -Zlaan -gɔ -mɛ ‘kpii- -yaa pö mɛ =gban -wo wlüü’’. -A -gɛn -mü =dhɛ yöö do =në ‘ö buzi dhuu’’ “tϋng dɔ.

-Kaaga, -dhɛkpaɔyi do ‘ka, kö dhebë do ‘bha bha =ya ö bha wun -lö =gblɛn =gblɛn ‘ka -së ‘ka, ‘yö dho -Zlaan -dhɔkëgükɔ bha- ‘gü. -Dhɛkpaɔyi bha, -yö -gun -Zlaan -dhɔkë -dhɛkpaɔyi ‘kpii- -dede ‘ka. Dhebë bha ‘yö ‘pë bha dɔ, ‘waannu ‘ö dho- wo bha, ‘yö- -bha wun ga do ‘dhö -pö -a -de -a buzi bha- -ta, “kɛɛ kö ‘yaa- ‘wɔn dɔ. Wun bha ‘yö -ya “gϋ -sü -bha. -A =fii ‘ö -ya -a -gɔ bha, ‘yö -kë ‘gü -së -dedewo. ‘Yö -kë ‘gü =dhɛ -Zlaan =në =ya lɔɔ, =ya nu dɔ ö “sɔɔ bha. -A “dhia -ma ‘gü-kɔ yaa ‘gü yaa bha- -wɔn ‘gü, ‘yö -ya bhɛa’’ -sü -bha ö faan =gban ‘ka.

=Dhɛ ‘ö wun ga bha ‘ö to klöö-, ‘yö- ‘wɔn- dɔ =dhɛ pë ‘bha -yö ‘ma sië ö -gɔ ‘ka. ‘Yö- pö ö -de -dhɛ: ‹‹Kwaa ‘dho, dügɔmɛ =në =lɔɔ ya, -Zlaan ‘yaa -mü››

=Dhɛ wun ga bha ‘ö -gϋ, ‘ö yö- -gɔ ga -bha -dhɛ -dede ‘gü, ‘yö ö “yan -pu, ‘yö- -dhɛ yö =dhɛ ö bha wun =në -gϋ. “Gbɩ -gbɩ kö =ya “kwɛɛ ‘sü “gbla -sü ‘ka; =ya yö “kpɛnng. -Gbluuuu, “suϋ =ya -da mɛ =gban ‘gü. -A -kpɛɛ -nu ‘dhö, Pasitëë ‘dhö, -a -nu =gban =wa zun “kpɛnng. -Yö -kë -a -nu ‘gü =dhɛ Satan waa- ö =keng- -mɛ -nu =në ‘ö =wa -da -Zlaan -kɔ ‘gü, kö ‘wo ‘wɔn bho- wo ‘gü bha.

-Zlaan -dhɔkë -sü -yö -së, “kɛɛ -a -dhɔkë -kɔ suu =në =ya kë =dɛɛ ‘gbɛ -dedewo.

‘Flanngsü =dhadio

3 Telefɔngdhö =ya mɛ ‘gbɛ -tama

-Mɔɔsiimi do =në ‘ö gun sɔ “vɛdhɛ bho (sɔ pase) sië.

Sɔ “vɛdhɛ -bho ‘ka -pë ‘dhɛ ‘ö -kë kwi -nu -bha ‘ka, ‘ö ‘wo- -gban kuranng -bha bha, ‘yö gun- -gɔ.

-Mɔɔsiimi bha -yö -gun sɔ ‘ö- “pasɩ bho bha, -a “yɛ sië kö ‘pë bha -yö dɔ sië- “sɔɔ mü.

-Aga ‘yö- -bha tiootioo (telefɔngdhö) ‘ö gun- “sɔɔ ‘tablë -ta mü bha, ‘ö -ya “wɩ -sü -bha. Ö -kɔ “pʋ ‘kö- bho, ‘ö- -da sɔ “vɛdhɛ -bho ‘ka -pë -ta bha, -ya kë- ‘gü =dhɛ tiootioo ‘dhö, -yaa ‘sü -yaa =nëng ö “tʋ -bha.

Mɛ ‘ka dɔ bha ‘mɛ bha =ya ö -de =piaa.

Mɛ ‘gbɛ -dhɛ -wo ‘pë -nu bha -a -nu -bha =dhuëngdhɛ ‘gü =dɛɛ.

Kimse Etiɛnë

4 -Zlaan -kɔ ‘yaa =mɔɔ =kwanmɛ -bha -ee?

Dhebë ‘në do =në =ya kë ‘yö =kwanmɛ =ya nu -a -bha glɔɔ =kwaan-. =Ya ‘wɔn =gban kë kö ‘ö -kpan -bha ‘köö ‘kun, -a -kɔ ‘yaa =mɔɔ- -bha.

-Dhɛkpaɔyi do ‘ka -a -nu -gɔ =dheglizö ‘gü, ‘yö Pasitëë ‘ö- -dhɛ mɛ ‘gbɛ ‘bha -gɔ kö –wo -Zlaan ‘tɔ bhɔ, “kɛɛ ‘dodo ‘ka.

Dhebë ‘në bha ‘yö -ya bhɛa’’ -sü -bha ö bha -Zlaan -dhɛ ‘ö- pö: ‹‹‘Yatanna, ü nuwɛɛ; ü kë -wɔn -yö -së. Bhi =në ‘ü “yua bho mɛ -nu -bha; ‘ü -wëë bho mɛ -nu -ta. Ü -kɔ -yö -mɔɔ ‘wɔn =gban kë -sü -bha, “kɛɛ ‘wɔn doseng ‘ö ü -kɔ ‘yaa =mɔɔ- -bha, yö -mü =kwanmɛ ‘kun -sü ‘ka. Ü -kɔ ‘yaa =mɔɔ =kwanmɛ -bha tongtongdhö. ‘Yaa yö -zë ‘ka, ü “gbɩɩ-. ‘Ma ü ‘tɔ bhɔ Yezu ‘tɔ ‘gü.››

=Dhɛ ‘kö- pö: ü -kɔ ‘yaa =mɔɔ =kwanmɛ -bha, ‘yö mɛ ‘gbɛ -dhɛ ‘wo -dhɛga wo “yan “gϋnggü kö ‘wo- -ga -së ‘ka ‘wo- dɔ.

Pliɛɛ bha =dhɛ ‘ö yën, ‘yö Pasitëë ‘dhö- -dhɛ “gϋngta ‘ö- dhɛa’’ ‘kpɔ. ‘Wɔn bha ‘yö ziö- ‘gü -Zlaan -a mɛ bha- -dhɛ. =Dhɛ ‘ö -kë “dhϋ, ‘yö Pasitëë bha ‘ö pliɛɛ -kë -a -bha ‘ka.

-Kaa ‘wɔn dɔ =dhɛ =kwanmɛ bha, -yö =kwan -bho =dimasi ‘ö dhebë bha ‘ö dho- ‘ka -Zlaan -kɔ ‘gü bha =në- ‘ka. “Kɛɛ -Zlaan yöö- -bha =kwan bho -dhɛkpaɔyi bho “gblʋʋ. =Dimasi ‘dhɛ bha, ‘yii kë ‘dho ‘bhlaadhɛ bha- ‘gü.

-Dhɛkpaɔyi ‘ö dɔ =dimasi bha- “piϋ, ‘ö -kë tɛnngyi (-tɛɛdhɔɔyi) ‘ka bha, ‘yö =kwanmɛ bha ‘ü nu ‘bhlaa-. -A glɔɔ “kan -sü =në ‘ö “gbɩɩ-, kö dhebë ‘në bha- =gɔn =ya bɔ- =taama -yaa ‘kun.

=Dhɛ ‘ö -kë “dhϋ ‘yö ‘wɔn =slɔɔ ‘gü =dhɛ -Zlaan -kɔ -yö -mɔɔ =kwanmɛ -bha.

Pasitëë ‘Sita

5 “Sɛ do “kɛɛ -a -ta -wo ‘yaa do

“Kɔdivua ‘në do =në ‘ö dho Mali. -Wo ‘ö Mali -mɛ -nu ‘wo- pö bha ‘yaa- ‘gü ma. Aga ‘yö dho “dhɔɔkɔ do ‘gü, -du “yɔn ‘wo- -dhɛ “kwi -wo ‘gü ‘bëë- bha, -a ‘dhɔ -dhɛ ‘gü.

=Dhɛ ‘ö =loo mü, ‘yö- pö ‘dhɔɔkɔ ‘gü -mɛ -dhɛ: ‹‹A -nu ‘bëë- ‘dhɔ-.›› ‘Yö ‘mɛ bha ‘ö =niëë ö -gɔ -zü mü. ‘Yö =slëë ‘gü ‘ö -dhɛ -ga ‘ö pë “wɛɛ -zɔn. ‘Yö go ‘mü ‘ö- “wɛɛ ‘bha -zɔn. =Dhɛ ‘ö =yɔɔn mü, ‘yö- zuë’’ ga ‘ö- pö -dhɛ -yö -dhɛga “yi -kë -sɛa -pë ‘ö “kwi ‘dhö- -dhɛ kɔnngziölatëë bha- ‘gü; ‘yö ‘pë bha ‘ö- -zɔn, “kɛɛ -a -zo ‘yaa- ‘ka =dhɛ ‘yö bha.

=Dhɛ ‘ö -kë “dhϋ, ‘yö “kɔdivua ‘në bha ‘ö- pö: ‹‹-Aan, yöö -dede bha.››

‘Yö Maliɛn mi, “dhɔɔdɔmɛ bha ‘ö- pö: ‹‹‘Yö ‘bhaa- pö ‘bɛɛri, ‘yö ‘ü- pö ‘bëë-. -Wa -dhɛ ‘bɛɛri. ‘waa- -dhɛ ‘bëë-.››

Ka -bha ‘ka mɛ =plɛ bha de ‘ö tɛanwɔn (gaadee) ‘dhö- “piϋ ?

Perɛzë (Bakué mi)

6 “Tupasë waa- ö dëmɛ

Mɛ do ‘bha =në ‘ö ‘gbɛn- do ‘dhö gun- -gɔ. -Wa -dhɛ Wlɛɛ’’. -A -bha ‘Gbɛn- bha -wa -dhɛ “Tupasë. “Tupasë bha, -yö -gun ‘gbɛn- “wlaasü -dede ‘ka. ‘Gbɛn- suu ‘ö ‘wo- -dhɛ -glɛngdë -a ‘gbɛn- bha, ‘yö gun- do ‘ka. -A dëmɛ -yaa -ya “bü -bha kö -yö wü ‘kun, ‘yö =ya ö yeekë, =ya nu ö yun -zë dan- ö dëmɛ zü -bha. Yi =gban “pɛpɛ ‘ka, ‘yö gun -a kë -yë ‘ka. ‘Wɔn bha, ‘yö- dëmɛ ‘gü kun.

-Dhɛkpaɔyi do ‘ka ‘yö ‘wo dho “bü. -Yö -gun “dhϋ -nɛɛ ‘gü kö ‘pë ‘ö din- ‘dhö- kë sië mɛbhɩɩdhe ‘ka, =ya dɔ ‘ya-. -Aga ‘yö “sɔɔ ‘kpikikpiki do ‘ö gun ziö sië, ‘yö Wlɛɛ’’ ‘ö “Tupasë -ya “sɔɔ bha- -bha. “Tupasë ‘yii ö -de sëë “wɛɛ ‘bha bho. -A -ya “bü -bha -sü =në “gbɩɩ- kö =ya ö yeekë =ya nu ö yun dan- Wlɛɛ’’ zü -bha. ‘Wɔn bha ‘ma yaa ‘ö- wo Wlɛɛ’’ ‘ka bha, ‘yö- pö “Tupasë -dhɛ: ‹‹“Tupasë, =ya dhi. Ü- -kë -së. “Kɛɛ -a ‘wɔn dɔ- ‘ka =dhɛ bhi =në ü -bha ‘dhö “gbɩɩ-. -A -gɛn -mü =dhɛ bhi =në ‘ö ‘bhaa baa -sɛa -bhö wɛn ‘ka. =Ya =gbɔɔn ma -zë a -dho ma pë -bhö.››

Dhiang bha Wlɛɛ’’ ‘ö ö bo- zë -sü ‘ka yi bha- ‘ka “Tupasë -dhɛ, -yö -kë mü =dhɛ, ‘yaa kë ‘mü =dhɛ -ee, =ya kë “Tupasë -gɔ =dhɛ “gblëë- go =fii ‘sü-. =Ya -kpan wü -bha ‘yaa- -bhawɔn ‘to tongtongdhö. ‘Yii kë- ‘kun =kö ‘yaa ö kwaa- -zü. -Yö -kë wü “dhiϋϋ- ‘ka oo, =yɔɔn =në wo- -bha.

-A suu -yö -kë =dhɛ mɛ ‘bha -nu ‘dhö. =Gee “kɛɛ -sü =në -naa pë -bhö. ‘Bha- -naa ‘wɔn kë “lɛɛdhö ‘yaa ‘dho- -nu =gwinng-

-Dua Dhifɔnngsü

7 “Kɔdivua ‘në do =në ‘ö dho =klang- kë- Modhitani

‘Në bha -wa dhɛ Benoa. “Sɛ bha ‘gü -mɛ -nu dhiang zë -kɔ waa- kwa -bha ‘yaa do.

-Dhɛkpaɔyi -blɛɛsü bha, =dhɛ -wa -da =klang- ‘kɔɔdhö, ‘yö ‘mɛtrë ‘ö -ya mɛ -nu -dhɛ -sü -bha kö ‘mɛ ‘yii nu =klang- “dhiϋ ‘ö- -mɛ dɔ.

‘Mɛ ‘dhɛ -yaa ‘tɔ pö, ‘yö- -mɛ -yaa pö: =misiee.

‘Yö- zü bho ‘ö- pö : ‘Piɛɛ-, =misiee. ‘Pɔlë, =misiee. Bɛɛtinö, =misiee. ‘Bɛnë oitö, -suaa. Mɛ ‘bhaa “wɩ. ‘Yö dho mɛ -dhɛ-sü ‘ka “dhiϋ. ‘Zan-, =misiee. ‘Yö dho- ‘ka “dhϋ, “dhϋ, “dhϋ. =Dhɛ ‘ö ö bo, ‘yö ‘Kɔdivua ‘në bha ‘ö ö -kɔ “dhiϋ =wlüü, ‘ö- pö: ‹‹=Misiee, ‘mii n ‘tɔ ma -wa!›› ‘yö -gɔmɛdë ‘dhö- pö -dhɛ -wo ü -dhɛ =dhɛ ? ‘yö- pö: -wo n -dhɛ Benoa. ‘Yö- pö, kö ‘ma- pö ‘nu. Bhi =në ‘wo ü -dhɛ Bɛnë Oitö bha.

=Bangba ‘Bakadhi

8 -Yö -gun “piϋ ‘ö ga kö waa- ö bha dhebë ‘wo ‘dho =geebɔɔ

Gɔndë do =në -a -bha dhebë -wɔn ‘dhö =see ‘pödhɛ do ‘gü Gigloo. -A -wɛɛbho -yi bha, ‘yö ‘mɛ bha ‘ö “gbʋ bɔ ‘ö- pö yöö ö -de zë kö wɛng ‘wo ‘dho do. -A -gɛn -mü =dhɛ -ya -pö ö bha -tosɛa -yö “dhiϋ -bhlɔɔ ‘yaa ‘dhö ‘zü. Mɛ =gban =wa -gban -a -bha kö -yö ö -zo -gban =wa ‘kɔn- ‘ka. -Dhɛ bha- ‘gü, “sɔdha -kɔ =kpaɔ do ‘ö -kë ‘mɛ bha -a -bha ‘kɔ “dhi ‘gü mi do ‘ka, -yö -gun mü. -Aga “fɔngfɔng -da kö bho- ‘gü, kö =ya wlüü’’ -yaa pö: ‹‹-Ka ka kwaa- -zü kö ‘pë ‘ö yöö- kë -ya kë. -Yaa pö yöö ö -de zë, -ya zë -yö ‘dho ö bha dhebë =keng-.››

=Dhɛ ‘ö -kë “dhϋ, ‘yö ‘wo wo =kwaa- -zü.

Ziö ‘ö- wo, ‘yö ö -gɔ dɔ “yi ga ‘kpii- ‘ö ‘pö- “sɔɔ mü ‘wo- -dhɛ N ‘zo- bha, -a =bhaa -zian ‘ka. “Suϋ =ya -da mɛ =gban ‘gü. ‘Yö mɛ -nu ‘wo- pö woo ziö- =keng-, kö “sɔdha gɔn bha =ya “gbla mɛ =gban -ta =dhɛ mɛ ga do ‘ya ‘dho pö ‘ö ‘dho ‘mɛ bha- =keng-. -A -kë “dhϋ -sü ‘gü, ‘yö mɛ =gban ‘dhö ‘yaannu.

=Dhɛ ‘ö- -dhɛ ‘dhö =gwëë -dedewo, ‘yö mɛ ga ‘bha ‘wo =bhɛɛ “sɔdha gɔn bha- -dhɛ kö ‘wo ‘dho wo bhɔɔ’’ bho -dhɛ ‘gü -a =keng-. ‘Yö -wɩ -a -bha.

‘Mɛ -nu bha ‘wo dho, -wo -kpan =Duesɔn -bha kö -yö ‘gbaannu sië “yi “kpʋng “dhiϋ, -yö “yi -ta -ga sië zuudhö. -A -gɛn -mü =dhɛ -yö -gun “dhϋ “yi pa “tϋng ‘gü, kö “yi -ta =ya -wɔ “wɛ mɔngdhö -ziisü ‘ka =ni.

‘Yö ‘wo- pö- -dhɛ: =Duesɔn, ‘bha ‘dho ü -de zë-. -Kwa ‘dho “kwanngdhö.

-A -pö “dhϋ -sü =në ‘ö “gbɩɩ kö =Duesɔn -yaa pö: ‹‹Nu ‘ö ‘ka wo ‘yö -kë, ‘yaa zë- ‘ka, -a -dho -pö “yi ya =bhaa ‘a n -de zë. -De zë -dhɔ -dede -yö -gun n ‘gü, “kɛɛ =dhɛ ‘ö ‘ka- pö “dhϋ, ‘ma- ma; -kwa ‘dho “kwanngdhö.››

9 -Yö -kë ‘gü =dhɛ gɔ -kpɛɛ

-Kwɛɛnë do bha -wa -dhɛ ‘Dunmaagɔn. ‘Dunmaagɔn bha, ‘yii -wo ‘Biya do. -Ziaanwo, ‘yii -wo “kwi =plöö -dhɛ “wɛɛ ‘bha ‘gü do. -Aga ‘yö- gbö ‘dhö nu- ‘sü- kö ‘wo ‘dho ‘Biya, kö -ya -dhɛ dɔ. ‘Dho bha =në ‘ö ‘wo gun wo sië, ‘yö ‘wo dho ‘wo =loo-kpinngga “gbɛɛ ‘ö ‘wo to- -ta ‘wo -wo ‘Biya bha- -ta. ‘Kpinngga bha gɔ -nu ‘ö ‘wo ‘go sië mɛ ‘dho -zian ‘ka, -a -nu -bha -yö -deta. ‘Yö ‘mɛ -nu ‘wo ‘go sië -a -nu ‘dho ‘zian ‘ka ‘pö, -a -nu -bha ‘dhö -deta.-A -wɔn ‘gü, gɔ ‘yaa -gban ‘kwëë-. Gɔ -nu ‘wo ‘go sië “pɛɛn do ‘ka, -wo -to -kɔ “pɛɛn do bha- -ta. -Wo -mɔɔ -bha ‘wo go wo ‘ko -nu =taama -biang “gbɩɩ- -dede ‘ka ‘wo -ziö ‘ka wo ‘ko -ta.

Gɔ ‘ö ‘Dunmaagɔn-nu ‘wo gun- ‘gü bha, -yö -gun gɔ “gblϋgblϋ ‘ö mɛ -kaɔng “saɔplɛ -nu sü, ‘wo- -dhɛ “kwi -wo ‘gü ‘kaa- bha- do ‘ka.

‘Dunmaagɔn -zë -yö -gun -ya-sü ‘ka gɔ fönɛtrë -bha.

-Kpinngga bha =në ‘Dunmaagɔn -naa gɔ ‘dhö =loo- -ta. -Dhɛta =ya dɔ dinngdhö gɔ ‘gü. ‘Dunmaagɔn dho “kan ö -ta kö gɔ ‘në sɛɛnnë (‘dɛdɛ) do ‘bha =ya nu =ya ziö-nu -ta “wɛ “viʋʋ- dhö ö “truu “wɩ -sü ‘ka panpaan, panpaan, panpaan. ‘A, kö ‘Dunmaagɔn =ya “gbla -yaa pö: ‹‹‘Aaa, -ka -dhɛ -ga -wa! -Ka ‘klɔɔwɔn ‘kpii- -ga! Gɔ ‘në sɛɛnnë (‘dɛdɛ) ya, -kaa -ga ‘ö -ziö ö =dhoo -ta ya! ‘Ma zetɔngdhe. ‘Pë ‘kö ‘yii kë =kö ‘kpii- ‘ö- -gɛn ‘dhö “gbɩɩ- ya, =ya kë =diö =dhɛ ‘ö =dhoo ya- ‘dhö, -yö -dho kë ‘wɔn “gbɩɩ- ‘ka ‘sa -wa!››

‘Yö mɛ =gban ‘dhö =wɛnng “yɩɩ- ‘gü.

-Yö -kë ‘Dunmaagɔn ‘gü =dhɛ gɔ -yö -kpɛɛ =dhɛ mɛbhɩɩdhe -yö =kpɛɛ.

10 “Sɛ do “kɛɛ- -tawɔn ‘yaa do

=Klang- do =në ‘ö gun -Buakɛɛ “Kwi waa- Mɛtii -nu =gban -bha- ‘ka. Kwaa- ‘në -nu ‘ö ‘wo gun ‘mü, -wa mɛ -dhɛ =Baba Sebasiɛn, ‘ö go -Tɛɛdhö. Yö =në -Zlaan -bha ‘sëëdhɛ ‘ö -kë Naɔ -Së ‘Sëëdhɛ ‘ka bha, -a -blɛɛsü -bɛn zë.

=Klang- bha- ta, pë -bhö “dhɛdhɛ =ya -wo, mɛ =gban -wo -dho pë-bhö-dhɛ ‘gü, pë-bhö ‘gü -kɔ ‘gü. -Aga, -dhɛkpaɔyi do ‘ka, ‘yö =tabɛdhi (‘taablë) ‘ö Sebasiɛn ‘ö gun- -bha bha, “Kwi -nu ‘bha waa- Mɛtii -nu ‘wo gun -ya -sü ‘ka- -bha. Pëbhee ‘ö gun yi bha- ‘ka, -tɔ -yɛsü waa- pë “wɛɛ ‘bha -nu -mü.

‘Pë bha -wo -gun -a -bhö sië “gbɛɛta ‘në -nu zë -sü ‘ka -së ‘ka. Sebasiɛn -zë =ya ö bha -tɔ kpö ‘sü, ‘yö ö =zlɔɔ ‘ö kpɔdhɛ “lɛɛdhö, ‘ö- ga =gban =wüü =wüü Mɛtii ‘dhu ‘ka -së ‘ka =ni, kö- “yɔn =gban -yö ‘go- ga -yö ‘ko “dhiϋ -dhɛ -nu =gban ‘gü “pɛɛpɛdhö. ‘Wɔn bha- -ga ‘yö “Kwi gɔn do ‘gü kun, ‘yö- pö Sebasiɛn -dhɛ: ‹‹Sebasiɛn, yi -zë =ya kë yi -gɔ “sɛ ‘gü, ‘gbɛn- -nu =në ‘ö ‘wo wü ga -zë -a -bhö =dhɛ -kɔ ‘ü kë sië ‘ka bha- ‘dhö.››

Dhiang bha ‘ma -kɔ yaa ‘gü yaa ‘ö- -kë Sebasiɛn ‘ka bha, ‘yii kë =mɔɔ- -bha kö -yö ö “dhi “pu tongtongdhö kö -yö ö -bha pö. ‘Yö- kun ö -bha ‘yö ‘wo dho pë -bhö -sü ‘ka “dhiϋ, ‘yö pëbhee -dede ‘dhö yën.

=Ya kë ‘pö “Kwi -nu wɔkɔ ‘gü, =wa pë -bhö, ‘yö ‘wo pë ‘në ‘bha ‘ö dho ‘pë ‘ö ‘wo- -bhö bha- lɔɔ-, -a -ziöta. ‘Pë ‘ö woo- ziö Pëbhee bha- -ta bha, ‘yö gun “dhɛga ‘ka. “Kwi -nu-wa -dhɛ saladö. Saladö bha ‘yö ‘wo nu- ‘ka ‘wo -ya -a -bhö -sü -bha. Sebasiɛn -zë -a -dhɔ ‘yaa- kë, -a -wɔn ‘gü, ‘yaa gun- -bhö sië.

“Kwi gɔn do ‘ö dhiang zë- -dhɛ bha kö -yö dɔ ö “dhi “tunng ‘yaa ‘dhö. ‘Yö- pö: ‹‹Sebasiɛn, -bhö saladö -bhö -dhe.›› -A -pö “dhϋ -sü bha -yö -kë =dhɛ -gwëmɛ -yö ö “yan to wɛnga -gɔ. Kö =Baba Sebasiɛn -ya pë lɔɔ- -ta ö faan =gban ‘ka, -yaa pö- -dhɛ: ‹‹‘Ö Mɛtii -nu yi -gɔ “sɛ ‘gü, “bhlaa -nu, -bho -nu, -du -nu =në ‘ö ‘wo “dhɛ -bhö.››

Kwa dë -nu -wa -pö woo- dhiang -bha =dhɛ ‘mɛ ‘ö ‘yaa =plɛ dɔ, -yö -dhɛga -bho ‘në -së -gbeng ‘gü. ‘Mɛ -nu ‘kö ‘wo gun ‘taablö bha- -bha, dhiang zë -kɔ ‘ö Sebasiɛn ‘dhö- zë- ‘ka “kwi gɔn -dhɛ, ‘ö =nëng ‘ka- -ta bha, -wo kë ‘wɔn -slɔɔ ‘gü =dhɛ ö bhlɔɔ =në- bho- -gɔ bha. -Wɛɛɛ, -a =gbaan =wɛnng “yɩɩ ‘gü.

‘Wɔn bha ‘yö ma “Kwi gɔn bha- ‘ka, “kɛɛ -a “wɩ -kɔ ‘slë ‘yaa gun, kö- wë =gbaan kë -zɔɔndhe ‘ka =dhɛ =kɛnng ‘ö ‘wo- -ziö “yi “wɔ -sü ‘ka- ‘dhö.

“Kwi gɔn -zo ‘yaa- ‘ka =dhɛ “sɛ do “kɛɛ -tawɔn ‘yaa do.

=Baba Sebasiɛn

11 Dümɛ tii ‘ö go =Dakaa

-Mɔɔssiimi do bha -wa -dhɛ Seidu.

Seidu -yö -gun “kwi gɔn do -bha pë -kpamɛ ‘ka “Kɔdivua. =Dhɛ ‘ö ‘wo- gba “tɛɛ pa -dhɛkpaɔyi (kɔnngzie) ‘në ‘bha ‘ka, ‘yö dho wo -gɔ “sɛ ‘gü, ö -mɛ -nu =tuaabho. -Yö -to mü ‘yö dhe sü. Dhebë tii =gblɛɛn “gbaklaagbaklaa (faanfaansü.) =Dhɛ yöö nu ö bha dhebë bha- ‘ka, ‘yö =sua -kë -dhɛ ‘ö- pö yö -zë ö -gɔmɛ ‘kpii- ‘ka kwaa- “sɛ ya- ‘gü.

=Dhɛ ‘wo nu ‘wo =loo, ‘yö dho =kö ö bha dhebë ‘ka -dhɛ ‘ö gun -wɔ sië -bha ‘gü. -Dhɛ bha, -a -de -wɔta ‘dhii- ‘yaa gun -së.

-A -wɔn ‘gü, -dhɛkpaɔyi do ‘ka, =dhɛ ‘ö- -gɔmɛdë (=patrɔnng), ‘ö -ziö ‘ö dho yë “dhiϋ, -a -dhɛ ‘yii =gwëë ‘yö nu ö bha dhebë ‘ka ‘kɔɔdhö ‘yö ‘wo dho “kwi gɔn bha, -a -gɔ ‘dhii- -ta =zɔɔ kö ‘wo wo -de “dhia bho ‘dhii- “plëë -plëë -ta mü-wa!

“Kwi gɔn =de ‘pö ‘ö =loo yë “dhiϋ, ‘yö- -zo ‘dhö bhɔ pë ‘bha ‘ka, ‘yö ö yeekë ‘ö nu -a ‘sü -dhɛ ‘gü. ‘Ö =loo, ‘yö gɔ “truu -piö, ‘ö- -piö, ‘ö- -piö; -a -gɛn -mü =dhɛ Kö Seidu ‘yaa “kwɛɛ “pʋ sië.

“Suϋ yaa ‘ö -da Seidu ‘gü bha, ‘yö ö bha dhebë -da “kwi gɔn -bha sɔ -nu -dun ‘gü -pë ‘gü. -Wa -dhɛ “kwi -wo ‘gü plakaa. ‘Yö- “dhi ta- -zü; ‘yö -ziö ‘ö dho “kwɛɛ “pʋ -dhɛ ‘gü ö -gɔmɛdë -gɔ.

=Dhɛ “kwi gɔn bha ‘ö -da ‘kɔɔdhö, ‘yii dhiang “wɛɛ ‘bha zë Seidu -dhɛ. Ziö =në- wo ‘ö dho ‘kɔdhi ‘ö -wɔ ‘gü bha- ‘gü. -Aga, ‘pë ‘ö- -zo ‘dhö bhɔ- ‘ka bha, ‘yö -gun plakaa bha- ‘gü ‘pö. -A “dhi ‘ö dho- “pʋ-, ‘yö -kpan dhebë bha- -bha mü. “Suϋ yaa ‘ö -kan “Kwi gɔn ‘gü bha, ‘yö Seidu -dhɛ -biang ‘ka, ‘yö- dhɛa’’ kpɔ ‘ö pö-: ‹‹‘Yö -më ‘ö ya ?››

Seidu =de ‘pö “suϋ ‘ö -da ‘gü bha, -a zuë’’ =gbaan ‘wü- -bha. -Aga, ‘yö- pö: ‹‹=Patrɔnng, =sɛ ‘diaablë ‘nuaa- dö Dakaa.›› -Waa pö “dhϋ kö -wa -pö dümɛ tii ‘ö go Dakaa.

‘A, kö “kwi gɔn =ya ziö -biang ‘ka, =ya ‘dho =polisë -dhɛ kö -wo nu -wo ‘diaablë ‘nuaa- dö Dakaa bha- ‘kun.

‘Ö nu =polisë ‘ka, kö Seidu =ya ö bha dhebë zun ‘nu “kpɛnng. -A kë “dhϋ -sü bha- ‘gü, ‘wii -kpan -bha.

-Kwaa ‘wɔn dɔ =dhɛ “kwi ‘gbɛ -dhɛ -wo “suϋ- dümɛ -gɔ -dedewo. -A -wɔn ‘gü, -dhɛkpaɔyi ‘ö dɔ- “piϋ, ‘yö waa- Seidu ‘wo ‘kɔ “wɛɛ sü, ‘wo wo =kwɛɛ- -wlö ‘wo- ‘kɔ ‘dhɛ bha- to ‘diaablë ‘nuaa dö Dakaa -gɔ.

Kimse Etiɛnö

12 =Ya ö dëmɛ -a ‘gbɛn- -kpa -a -dhɛ

-Mɔɔsiimi do bha, -wa -dhɛ Zɔnnggo. -Yö -gun “kwi gɔn do -bha pë -kpa -mɛ ‘ka. “Kɛɛ ‘yaa “kwi -wo ma -së “wɛɛ ‘bha wo.

-Dhɛkpaɔyi do ‘ka dhia’’ “piϋ kö- =patrɔnng yöö ‘dho yë “dhiϋ, ‘yö- pö- -dhɛ: ‹‹Zɔnnggo, ‘ilë ‘fo prepaare -puu lö ‘siɛng.›› -Waa pö “dhϋ “kwi -wo ‘gü kö -wa -pö -bhö pë -kpa ‘gbɛn- -dhɛ.

Kö ‘gbɛn- ya, -a -bhö -wɔn -yö -gun Zɔnnggo ‘gü -blɛɛsü -ee? =Dhɛ “kwi gɔn bha ‘ö bo ziö -sü ‘ka bhoo, ‘yö- -bha ‘gbɛn- gɔn -ziisü bha- zë. “Sanni ‘yënng- (‘lën-) -yö -ya mɛ -gɔ =zinng ‘gü (=midi) kö ‘gbɛn- bha =ya ma -së -dede ‘ka, “plëëplëë ‘ka =ni.

=Dhɛ ‘ö =midi ‘ö -wo, ‘yö “kwi gɔn ‘ö nu pë -bhö -dhɛ ‘gü. ‘Ö gun -blɛɛsü =ya nu, ‘yö ‘gbɛn- bha =ya “wɩ- -bha. “Kɛɛ -a ‘dhɛ ‘ö ya, -Suaasuaa. =Ya gɔ “truu -piö, ‘gbɛn- ‘yaa “wɩ. =Dhɛ ‘kö Zɔnnggo ‘ö “kwɛɛ -pu ‘ö -da gɔ ‘ka ‘kuu- ‘gü, kö -ya -ya Zɔnnggo dhɛa’’ ‘kpɔ -sü -bha: ‹‹‘U ‘ɛ lö ‘siɛng- Zɔnnggo ? (‘gbɛn- ‘mɛ ?)

‘Yö Zɔnnggo ‘dhö- pö: ‹‹=Patrɔnng, ziɛɛ plepaadhe =puu lö ‘siɛng- -oo (‘ma pë -kpa ‘gbɛn- -dhɛ).

=Dhɛ -a =patrɔnng bha ‘ö -da ‘kɔɔdhö, ‘ö ö -kɔ -zu ‘yö nu ‘ö -ya ‘taablë -bha kö ‘ö pë -bhö. ‘Tɛa- ‘kpikpi ‘bha -yö -gun ‘taablë -ta, =dhɛ ‘ö pë bho- “dhiϋ, ‘yö -kpan ‘gbɛn- -wü -bha kö =ya ‘tɛa- pa. Kö =ya “gbla! -yö -to “gbla -dhɛ ‘gü ‘yö Zɔnnggo ‘dhö- pö- -dhɛ: << =Patrɔnng, tua’’ di plepaadhe =puu lö ‘siɛn- -oo!››

‘Wɔn bha ‘yö ma “kwi gɔn bha- ‘ka, ‘yö wü -pë dɔ Zɔnnggo -gɔ, ‘yö- -kë yë ‘gü.

13 -Tɔ ‘ö- -gɛnga ‘dhö do

“Kwi gɔn do =në ‘ö- pö ö bha pë -kpa -mɛ -dhɛ -yö -tɔ do -kpa. ‘Ö dho ‘go- yë “dhiϋ =midi ‘ka kö- -tɔ =ya ma. ‘Yö ‘wɔn =slɔɔ- ‘gü ‘taablë -bha =dhɛ -tɔ bha- “gban ga do ‘yaa mü. =Dhɛ ‘ö -kë “dhϋ, ‘yö pë -kpa -mɛ bha- dhɛa’’ kpɔ -tɔ “gban ga do ‘ö to- -wɔn ‘ka; ‘yö- pö ö =patrɔnng -dhɛ -tɔ =gban “pɛpɛ “gban ga -yö do.

‘Yö- =patrɔnng ‘dhö- pö: ‹‹‘Bha- -dhɛ yö ‘mɛ do =dhɛ -tɔ “gban ga -yö do? ››

‘Wɔn bha ‘yö -kë -nu -gɔ zɔɔdhe ‘ka. ‘Yö- =patrɔnng ‘dhö- pö: ‹‹-Ko ‘dho -dhɛga -tɔ -kluu ‘gü kö -tɔ “gban ga ‘dhö do kö ‘ko- -dhɛ yö.››

‘Yö ‘wo -ziö. ‘Wo =loo mü kö -tɔ -dhee do -yö -ya sië ö -yaan -ta. ‘Yö “kwi gɔn bha ‘ö- pö: ‹‹-psss, -psss.›› -Aga, ‘yö -tɔ bha ‘ö =wlüü. ‘Yö “kwi gɔn ‘dhö- pö: ‹‹‘Bha -dhɛ yö -ee? ‘Bhii- pö -tɔ =gban “gban ga -yö do -ee? ››

‘Yö pë -kpa -mɛ bha ‘ö- pö: ‹‹=Patrɔnng, -tɔ bha ‘ö gun gbɔ ‘gü, n -zo -yö kë -bhɔ; ‘mii kë- pö: -psss, -psss =dhɛ ü -bha ‘dhö, ‘pë ‘ö -kë ‘ö- “gban ga ‘dhö do bha, ‘yö bha.

Kimse Etiɛnö

14 ‘Mɔngtrë telefɔngnë dhe

-Mɔɔsiimi do bha -wa -dhɛ Kɔnngpaore. -Yö “kwi gɔn do -bha gaadiɛng ‘ka “Kɔdivua.

‘Mɛ bha =dhɛ ‘ö kɔnngzie =slɔɔ, ‘yö dho ö -mɛ -nu =tuaabho -a -nu -gɔ “sɛ ‘gü, -a -de -gɔ ‘pödhö, “kwi =plöö -dhɛ ‘ka =gblɛɛn. ‘Mɔngtrë ‘ö “dhɛdhɛ =ya -wo ‘ö -wɩ bha, -yö kɔnngpaore -gɔ. -A dë -nu waa- “tɛɛbë -nu ‘ö ‘wo ‘pödhö bha, ‘wii -kpan ‘mɔngtrë suu bha, -a -bha do.

=Dhɛ Kɔnngpaore ‘ö =loo ‘pödhö, ‘yö mɛ “pɛpɛ ‘ö ‘wo bha, ‘wo nu- =tuaabho. -Aga, ‘wo dho “kan wo -ta kö- -bha ‘mɔngtrë -ya ya “wɩ -sü -bha. =Dhɛ ‘ö -kë “dhϋ, ‘yö Kɔnngpaore ‘ö -ya ö “kaa bho -sü -bha ‘ö- pö: ‹‹-Ɔɔ, =patrɔnng =de ‘pö, kö ‘maa =loo -ee. -Mëwɔn ‘ö -kë ‘zü “Kɔdivua? ››

=Dhɛ ‘ö- pö “dhϋ, ‘yö ‘mɛ ‘wo gun ‘mü bha, -a mɛ ‘bha -nu ‘wo- dhɛa’’ kpɔ ‘wo- pö: ‹‹‘Yö -më ‘ö -kë mü?››

‘Yö- pö- -nu -dhɛ: ‹‹N =patrɔnng =në n -dhɛ ‘Kɔdivua. -Ya -pö ‘a n yeekë “vaandhö. -A -kë “dhϋ -sü bha, ‘maa maa =gwëë yö. -A “slë ‘yaa n “yaan.››

‘Yö mɛ =gban ‘wo -ya pö -sü -bha: ‹‹Ü =patrɔnng ya, -a kë -pë-yö ‘ya- =dhɛɛ!››

Tɛanwɔn (gaadee) -ya -pö -ka n pö. ‘Slë ‘ö Kɔnngpaore ‘ö- -kë bha, -a kë -gɛn -mü =dhɛ mɛ “pɛpɛ ‘wo nu- =tuaabho bha, =ya ö -zo ‘gɔn, ‘yö- pö ö zuë’’ “piϋ: ‹‹Mɛ “sunma ‘ö ‘wo nu ya maa ‘go mɛ =gban saan ‘ka ‘mɛ ? “Slë =në maa- mɔɔ- -bha kö ‘a ‘dho “vaandhö, ‘yii kë “dhϋ, ma ‘wëëga yöö yën kö gɔ =saa ‘ya ‘dho =slɔɔ-.››

15 -A “siϋ =ya ziö

Mɛtii -nu kwaa- wɔkɔ ‘gbɛdhɛ -nu -wo mü ‘ö ‘bha kë ‘wɔn “gbɩɩ- “iin-wëëwɔn ‘bha ‘gü, ‘ö wɔkɔ -nu bha saan” =në ‘wo ma ü -bha do ‘ü dho ‘ka.-A suu ‘bha-mü “Sɛnufo-nu wɔkɔ ‘ö kwaa-kpan-bha kwa “dhiϋ ya- ‘ka. “Sɛnufo -nu ‘ö ‘wo- -nu Tiegbadha waa- Nafadha -nu -kë bha, -a -naa mɛ =gee bho -kɔ -yö doseng. =Gee do ‘bha -ya -nu-gɔ mü ‘ö Tiegbara -nu ‘wo- -dhɛ Yaradiɔɔgë, ‘yö Nafara-nu ‘wo- -dhɛ nɔɔgɔnkpelgë; =gee bha =në mɛ =gee-da “sɛɛdhö. =Ya ö bo, ‘yö ‘mɛ ‘ö- -bha mɛ bun bho bha,-yaa gba-du do ‘ka.-Du-wɔn ‘kö bha, yö-zë “flɔti-mü.-A mɔɔ” mi këng do ‘yaa ‘dhö.

=Dhɛ ‘ö-kë ‘pö =dhɛ ga =de ‘pö ‘mɛ -nu ‘ö “flɛɛ ‘dhö- -nu-bha =dhɛ =Lazaa ‘ö -Zlaan -wo ‘sëëdhɛ -ya-dhiang zë ‘dhö bha, -a-nu =gban-wëë ‘yaa- kë bha, -aga, -dhɛkpaɔyi do ‘ka ‘yö ‘në glɔɔn’ do ‘wo- -dhɛ Sodho ‘ö pë ‘bha yaa- -gɔ bha, -a-bha dhebë dhe-kɔ kun.-Ka-wëëwɔn-ga; pë ‘bha yaa- -gɔ. Yöö ‘go-du ‘ka “mɛ kö-ya nu =gee bha- -dhɛ ? Ga ‘yaa yi ‘kpɔ =tɔn =dhɛɛ, n dë-nu ! Sodho ‘tɔngdë-wɔn “gbɩɩ- -sü do-yö ‘pödhɛ bha- ‘gü ‘wo- -dhɛ Tio. ‘Yö Sodho-yö dho- “piϋ kö-yö ö-ta ‘kun-du-wɔn “gblʋʋ “piϋ; “kɛɛ kö Tio ‘yaa yö “gwɛɛ “kɛɛ -ta ‘yaa- ‘wü (“flɛɛmɛ -mü ‘pö). ‘Yö Tio-ya pö- -dhɛ: ‹‹Sodho!-A “siϋ =ya ziö. Yaradiɔɔgë-yaa “siϋ-dede ziö.-A-bha-du-wɔn “dhiϋ =ya ziö. Wɔkɔ suu ‘dhɛ ‘ö ya,-kwa “slë mɔɔ- -bha kö-yö yën. Ü “tʋ ‘to n-bha. Ü mang Tio -mɛ n-dɔ. =Ya kë ‘wɔn sɛɛnnë-nu ‘ka, ko ko ‘ko-ta-kun ‘gü. ‘Wɔn ‘dhɛ ‘ö-gban-du -wɔn-bha bha, mɛ kpɛnngdhö ‘ö maa ‘dho- “piϋ kö-yö “wɩ- -bha kö-yö-du “pɔ, “iin ‘wëë- ga ‘pɔ dɔ ko-bha, n “yan ‘yaa- “dhiϋ. ‘Pë ‘a dho pö ü-dhɛ, yö-mü =dhɛ ‘wɔn ‘dhɛ ‘ö-kë ‘wɔn ‘sɛɛnnë-nu ‘ka ga-wɔn bha- ‘gü, -a wo-zë-nu “yan bhɔ.-Du ‘yaa n-gɔ, “kɛɛ ‘wɔn ‘dhɛ ‘ö-gban-bha, -a ‘to n-gɔ. Kwa-dho “slë “wɛɛ ‘bha mɔɔ-. “Kɛɛ, “kɛɛ, ü -de ‘kun Sodho.-Bin ‘gü-wɔn-mü. Mɛ =plɛ ko =zinng “gü-wɔn-mü. “Wënng ‘ya ‘dho- ‘wɔn ma- tongtongdhö, ‘yii kë “dhϋ, -wo-dho ‘wɔn-wɔ ko-ta. Ü bha dhebë dhe =gee bha -kaa ‘sü kö ‘ka ‘dho- ‘ka bun =taa.›› =Dhɛ ‘ö- pö “dhϋ, ‘yö ‘wo-kan wo ‘kwëë-.

-Kwaa ‘wɔn dɔ ‘ka =dhɛ Tiegbadha waa- Nafadha-naa-gblü ‘pɔn-kɔ -yö doseng.-Blɛɛsü ‘gü, -glüga ‘kpii- =gblɛɛn do ‘ö- -bha =gblɛɛn-dhɛ ‘ö dho “sɛɛdhö ‘ö waa- -gɛn-yan ‘buang- -buang-yaaga (-waa pö “dhϋ kö-wa-pö ‘mɛtrë-yaaga) ‘ö ‘wo dho =mɔɔ-, -a pɔn.-Gblü dhee” =në bha. =Ya ‘go mü, ‘yö- -gblü bha-a zü-gɔ -dhɛ ‘ö bha, -a-bha mɛ =kwaa “piϋ-ziö bha-wa-gblü ‘në ‘pɔn.-Gblü ‘në bha, -a-bha =gblɛɛn-dhɛ ‘ö nu “dhuϋ-, yën-yö ‘mɛtrë do.-A ‘dhɛ ‘ö dho “kpʋng ‘gü mi =yën-yö-mɔɔ ‘mɛtrë =plɛ -bha.-A -bha “dhi “gbɛɛdhɛ -yö ‘mɛtrë do.-Glü ‘në bha, ‘yö ‘wo mɛ =gee-wɔ ‘gü. =Ya kë “dhϋ, ‘yö =wa nu mɛ =gee bha- ‘ka-glü bha “dhi-bha, ‘yö Yaradiɔɔgë =ya dɔ -glü dhee” bha- ‘gü =ya ö-kɔ ‘kpɔ mɛ =gee-gɔ -ya ‘ma- ‘ka-gblü ‘në bha- ‘gü. =Ya ö bo ‘yö =ya-gblü ‘në bha- “dhiϋ ta-tiantiandhe ‘ka. =Ya ö bo “pɛɛpɛdhö, ‘yö-ya-da, ‘yö ‘mɛ ‘wo to =wa “sɛ ‘wo- pɔn bha- =loo-gblü dhee” ‘gü-waa ta kpɛnngkpɛnngdhö. =Wa ‘dho “kwanngdhö, ‘mɛ ‘ö-bha mɛ ‘dhö ga bha, -yö-to “sia bha ‘ö-du bha nu.

-Aga, ‘yö Sodho =da bha-dho ‘ka-gblü “dhiϋ “tϋng-yö =loo.

Mali-mɛ -nu-naa plezidanng zii do ‘bha ‘wo- -dhɛ Umaa Konadhe ‘yii- pö =dhɛ ‘Wɔn ‘ö- “slë ‘yaa ‘dhö, kö- “slë-yö-dhö-ee? -Aga ‘yö Tio-yö-ziö-gblɛɛn ‘kpɔ ‘gü ‘ö dho ‘ö-wɔ -gblü ‘në bha- ‘gü, ‘yö ‘ö “yan to.-A-dhɛ ‘yii =gwëë ‘yö Yaradiɔɔgë waa- ö-ta-bha-mɛ -nu ‘wo nu mɛ =gee bha- ‘ka, ‘yö =lɔɔ -gblü dhee” ‘gü, ‘yö ‘dɔɔnnu.-Du-wɔn yaa ‘gü yaa gun ‘ö wo- -gɔ ‘gü bha, ‘yii-dhɛ -ziaan-ga-gblü ‘në ‘gü. =Dhɛ ‘kö bo lɔɔ -sü ‘ka-gblü dhee” ‘gü bhoo, -a pö =në ‘ö- wo: ‹‹-Ka n gba mɛ =gee bha- ‘ka.›› -A-bha-pö “dhϋ-sü =në “gbɩɩ- kö Tio =ya bɔ -gblü ‘në ‘gü =ya ö-wo “gla, -yaa pö: ‹‹-Wa ü gba ‘ka, kö ‘ü n gba- ‘ka.›› “Kɛɛ -dhɛ ‘ö-kë =dhɛ mɛ -nu dhiang zë-wo =ya gun =ya kë ‘gbɛ bha, Yaradiɔɔgë ‘yii ö “tϋng “bhɩɩ- kë-wo ‘ö-we bha- ‘gü.-Ma ‘në sɛɛnnë ‘bha =në kö bho- “tʋ -bha. ‘Yö-kë ‘gü-së kö ‘ö- ‘gü ma ‘kpakpadhö. ‘Yö- pö “gbɩɩ- ‘ka: ‹‹-Ka n gba mɛ =gee bha- ‘ka yö.›› ‘Yö-wo do bha ‘ö- pö- -dhɛ: ‹‹-Wa ü gba ‘ka, kö ‘ü n gba ‘ka yö.›› -Aa -wo ‘dhɛ ‘ö-we bha-yö-gun “puu-a “tʋʋdhö.-A-kë “dhϋ-sü bha- ‘gü, “suϋ yaa ‘ö-da ‘gü bha kö-ya “gbla, -yaa pö: ‹‹-Ka dɔ -dhe n dë-nu! ‘wɔn ‘bha-yö-gblü ya- ‘gü.-Ka ka “tʋ ‘to.›› ‘Yö- ‘mɛ -nu ‘wo gun “gbʋ bɔ sië oo, -a ‘mɛ -nu ‘wo gun =gbang dɔ sië oo, -a -nu =gban ‘wo dɔ dinngdhö. ‘Yö Yaradiɔɔgë ‘ö- pö ‘bha wo: ‹‹-Ka n gba mɛ =gee bha ‘ka yö.›› ‘Yö-wo do bha ‘ö bɔ ‘mü ‘ö- pö: ‹‹-Wa ü gba ‘ka, kö ‘ü n gba ‘ka yö.›› -Gbuuu, kö mɛ =gbaan ziö-bɛng ‘ka, -wa “kan Yaradiɔɔgë-zü ‘kwëë-. =Dhɛ ‘kö- -dhɛ yö “dhϋ bhoo, ‘yö- pö yöö “kpʋng ‘kun-bɛng ‘ka. =Sua ‘ö-kë, kö Tio =ya bɔ ‘mü =yën-yaa ‘sü- -gɛn do ‘ka =dhɛ ‘sëë- -yö-tɔ ‘në sü =dhɛ mɛ -yö-më-kë-a pö-sü ‘ka: ‹‹=Dɛɛ -zë ‘bhaa bhii-du-bhö, -a-gɛn-mü =dhɛ ko-dho ‘dho =geebɔɔ.››

-Yö de =në- “piϋ =dhɛ ‘ö ga? ‘A- ! kö Yaradiɔɔgë-ya-ya ‘ö-de-takɔɔ -sü-bha ö-gɛn ‘gü zë-sü ‘ka. ‘Wɔndɔmɛ -nu-wa-pö: Troo “dhiϋ-yö-to-a-së-ta.›› -A-kë “dhϋ-sü bha- ‘gü, ‘yö-kë Tio ‘gü-së kö ‘ö ö kwaa- -gɛn-zü kö mɛ -nu ‘wa ‘dho nu- ‘wo ‘wɔn =slɔɔ ‘gü =dhɛ yö =në bhɔ bha.

-A-kwaa Yaradiɔɔgë-gɛn-zü-sü =në “gbɩɩ- kö Yaradiɔɔgë =ya-gblü ‘kun =dhɛ mɛ -më-kë =ya ziaan ‘kun ö gɔɔ.-A ziö-sü =në “gbɩɩ- kö Tio =ya ‘go ‘pö-gblü ‘në ‘gü =ya ziaan “wɛɛ ‘sü =ya ‘dho “kwanngdhö.

-A-dhɛ -yö-wɔ -së ‘ka, ‘yö-kwɛɛzë-nu waa- ‘në glɔɔn’ “gbϋgblϋ ‘bha-nu ‘wo nu ‘wo Sodho =da =gee bha sü “sia- ‘wo- bun bho-gblü bha- ‘gü.

‘Ö sü ‘wɔn bha- -bha ‘ö nu yö ‘ka =dɛɛ -bha, Yaradiɔɔgë ‘yaa “wɩ- -bha ‘köö mɛ =gee bho. ‘Wɔn ‘dhɛ ‘ö-gban-du-wɔn-bha bha, =ya yën. ‘Mɛ ‘ö- -bha mɛ =ya ga ‘yaa-du nu ‘zü. =Gee bha-yö-wo, “kɛɛ ‘wo ‘dho sië mɛ =gee ‘ka bun =taa, -wa =yɔɔn- -dhɛ “sɔɔ, ‘yö yö -zë =ya ‘dɔɔnnu ‘bhadhö, =ya ö-gɔ -wɔ “gbɛɛ ‘ka-ya-dhɛ -ga bun bho-dhɛ ‘gü.

Mɛ ‘taɔngdë -nu ‘ö ‘wo mɛ bho ‘wɔn ‘gü =dhɛ Tio -nu ‘dhö =dɛɛ, -wo ‘dodo.

‘Tio- ‘Musa

16 ‘Gbɛn- ‘yaa bo ö-ya-kɔ ‘ka

Gɔndënë do ‘bha bha-wa-dhɛ =Tɛtɛyankan [=tɛ =tɛ =yan ‘kan]. “Zʋʋmi “gbɩɩ- ‘ö mɛ =gban ‘dhö- dɔ -a -bha “gbɩɩdhɛ -bha -Gbogboplöö [-Gbo -gbo =plöö] yö-mü. “Zʋʋmi “gbɩɩ- “wɛɛ ‘bha ‘yii =slɔɔ -a “dhiϋ “iin -a “wɛɛ ‘bha ‘yii ‘dho =slɔɔ -a -ziaan ‘gü –a -bha “gbɩɩdhɛ ‘kosɔn. –A -bha “zʋʋdhɛ -gee ‘ö dümɛ -nu kun- ‘ka, -wo-gun -a-dhɛ sië -zuzugwɛ [-Zu –zu -gwɛ] =Gee bha- -bha “gbʋʋdhɛ -dhiang ‘yaa gun zë sië. Dümɛ -nu =gban –wo -gun “suϋ sië- -gɔ -a -nu-bha “sɛ -kɔ “pɛɛn ‘dhɛ ‘kö bha- -ka-yënngyënngsü. ‘Bhü kë -dhɔ -zë ‘ö =Tɛtɛyankan -bha, kö-yö bo-da-sü-zë ‘ka ö-gɔ “zʋʋdhɛ -kɔ -zë ‘gü bhoo, kö “gbʋ =ya “wɩ “kwanngdhɛ ‘bha ‘gü ( kö ga =ya bhɔ ‘mü).

=Tɛtɛyankan ‘tɔ -yö-gun bhɔ -sü ‘ka-kwɛ ‘gbɛ -dede ‘ka-a -züzüdhɛ =gban ‘gü.-A-bha “pɛɛn ‘dhɛ ‘kö bha- -ta, ‘ö dho- ‘ka “dhϋ zian “wɛɛ -ziaan ‘ka. ‘Mɛ ‘kö yöö dɔ- -gɔ -gɔn-yan ‘gü, ‘yaa gun tongtongdhö.

“Kɛɛ kwa dë-nu -wa-pö =dhɛ “dhiëng ‘yaa ‘to-kɔ do-ta.-Yö-kë mü =dhɛ ‘yii kë ‘mü =dhɛ -ee ? ‘Mɛ bha-kaa-ga, =ya “wɩ -Zlaan-wɔn-bha. =Ya ö-de nu =Yesu-dhɛ. =Tɛtɛyankan =ya ö kwaa- -zuzugwɛ -zü-Zlaan waa- mɛ “bhɩɩ--nu =gban wëë’ dhö. ‘Yaa- ‘gü pë ’bha ‘ka ‘zü. “Binma-dhɛkpaɔ, -a-bha ‘wɔn =gban-gɔ -yö-ya

-Zlaan -wɔn =në- “gblʋʋ “piϋ. =Yesu ‘ö go Nazadhɛtö =në =taama-sü ‘gü, wɛng- -nu =në –a –nu -gɛn ‘dhö piöö- sië “kwëë-wëëwëësü. ‘Wɔn-nu ‘wo-gban =Yesu -wɔn-bha, =ya -ya -a -nu draan- -sü -bha-së ‘ka =ni. ‘Ö =yɔɔn mü kö =ya kë -dedewo-Zlaan ‘gü mi “gbɩɩ- -dede ‘ka mɛ =gban wëëdhö. -A -bha-Zlaan -wɔn ‘yaa gun -pö sië “yi =bhaa tongtongdhö.

“Kɛɛ -Kaa-ga, =Tɛtɛyankan-bɔ “yi =bhaa (batize) “tϋng =ya -wo -waa -dhɛkpaɔyi-ya. -Dhɛkpaɔyi bha, -yö-gun-dhɛkpaɔyi ‘kpii- ‘ö suu ‘yii =slɔɔ ‘nu do, “iin ‘ö ‘yii ‘dho =slɔɔ- batɛmë-zë-wɔn “gblʋʋ “piϋ, =në- ‘ka.-A “kwi “gblϋgblϋ-nu ‘wo -kë-a-gɔ “pɛɛn-ta -mɛ -nu ‘ka,’wo-dhɛ =gblɛngblɛn-nu ‘gü oo, -a “kunmana-nu, =dhuutii “pɛpɛ ‘wo-naa “pɛɛn -zë-ta, -a-Zlaan ‘gü-mɛ suu =gban “pɛpɛ ‘wo =dheglizë suu =gban ‘gü ‘ö-da ‘ka mɛ ‘wɛɛ ‘bha-nu-bha, -a-nu =gban -wo kë-nu ‘wɔn bha-ta. =Dheglizë-bha pa-sü -zë-a suu ‘bha ‘yii kë “dhϋ do.

‘Yö de nü ‘yaa “piϋ ö “yan-yö dɔ “zʋʋmi “gbɩɩ- ‘ö =ya ö kwaa- ö bha “zʋʋdhɛ -kwɛɛ -zü, ‘ö woo- batize, -a-dhɛ ‘gü? ‘Wɔn -së “sunman bha, -yö mɛ -to “kwanngdhö-gɛn-bho “wɛ -ee? ‘Ö =dhɛ piϋ’’-da-mɛ -bha ‘wɔn ‘dhö, kö =dheglizë ‘yii kë ‘yuöö- bhɛ ‘kpii- -dede ‘sü piϋ’’ ‘ka-ee? Mɛ “bhɩɩdhe ‘ö bhɔ -dhɛ bha- ‘gü, -wo-gun ‘gbɛ =dhɛ “su söng’ ga-nu ‘dhö dhang- -bha.

“Kɛɛ -ka-dhɛ -ga, ‘gbɛn- ‘yaa bo ö-ya-kɔ ‘ka =tɔn n dë-nu. =Dhɛ =wa wo bo =Tɛtɛyankan-bɔ “yi =bhaa-sü ‘ka, ‘ö ‘wɔn ‘ö kë-wɔn ‘ka-waa =gban kë ‘ö =Tɛtɛyankan waa- -Zlaan-gɔ “dhiϋ-mɛ ‘kpii- -waa mɛ -tiaandhe-kpɛɛ -nu ‘wo gun-ya-sü ‘ka mɛ =gban “pɛpɛ wëëdhö =dheglizë ‘gü bha, ‘wɔn =gbaan yën-wo wo =zlɔɔ sië kö ‘wo zun “kpɛnng, “kɛɛ kö-dhɛta =ya dɔ dinngdhö kö “wϋng-ziaan =ya ziö mɛ -nu -wa -wo-ma, ‘wo dho-dhɛ -ga kö =Tɛtɛyankan-ya-kë mü =dhɛ ‘yii kë ‘mü =dhɛ -ee? Kö- -gɛn “dhiϋ =ya-zuö. Mɛ -nu ‘wo dho “kan- wo-ta kö-ya pö sië: ‹‹’Oo, -zuzugwɛ, ma =gee, bhi ‘ö bhii doseng =në ‘gü “gbɩɩdhɛ ‘ö ü-gɔ ‘ö dho ‘to- ‘ka “dhϋ bha, -bhö nu ‘kii n dha-dhe!››

Dhiang bha-yö kë mɛ =gban “dhi-dɔ bong ‘ka.

“Yϋ-më ‘ö-kë ‘yö ‘yii kë- pö: ‹‹=Yesu Klisi ‘ü go Nazadhɛtö nu ‘kii n dha, ‘yö- pö--zuzugwɛ -zë-a-dhɛ -yö ö dha… ?››

Mɛ ‘gbɛ -dhɛ -wo -da -Zlaan ‘gü “kɛɛ ‘waa wo kwaa- wo wɔkɔ zii ‘kö bha- -zü tongtongdhö =dhɛ =Tɛtɛyankan ‘dhö.

Nanakwa

17 -Më ‘ö -kë ‘wo- -dhɛ “Kanngdhiϋ [“kanng “dhiϋ]?

‘Sangtaa-pö bha, ‘pödhɛ ‘kpii- -mü ‘ö-ya-sü ‘ka Gbiaangwinng [Gbiaan =gwinng-] “Kʋbhɩ ‘gü. ‘Yënng- -wo -zian ‘ka danwo pö “sɛ ‘gü. ‘Yö mɛ =ya kë “kɔdivuaa “sɛ ‘gü ‘ö ‘yënng- -pö-zian ‘ka. ‘Ö go Gbiaangwinng ‘ö dho ‘Sangtaa, “kidhʋng-kaɔn-yiisiö ö ga do (41). ‘Yö go “Maadhö ‘ö bɔ Gbiaangwinng ‘ö dho ‘mü, ‘ö “kidhʋng-kaɔng “saaga ö ga -yiisiö (84).

Sangtaadhɛ bha, “Gwɛɛtaa “sɛ -todhϋ-sü-bha ‘pö- -mü.-Kwɛ “gbli =plɛ waa- -kwɛ “sɔɔdhu (2005) ‘gü, ‘yö guvɛɛnöma ‘ö- gba “kumana “blëngnë ‘ka.

Sangtaadhɛ bha, -kwɛ -dede ‘ö “kɔdivuaa-mɛ -nu ‘kwa-ya ‘flëë- ‘gü-sü (depanngdanngsü) =slɔɔ ‘ka bha, kö =klang- -kɔ ‘në sɛɛnnë do-yö mü. Mɛ doseng ‘ö gun =klang- -gɔ -mɛ ‘ka, ‘ö yö nü ‘ö ö bha =klang- “kwanngdhɛ -ya, ‘yö ‘wo gun- -dhɛ sië -Dhuaa Aanri, ‘yö gun ‘Sangtaa mi ‘ka.-A-bha “=klang- “kwanngdhɛ bha, ‘yö ‘wo gun- -dhɛ sië =zuënng gɛnngdhö.-A-gɛn-mü =dhɛ =zuënng kpö -yö-gun mü. =Zuënng bha, “dhü-mü ‘yö bhɔ ‘ö kpö ‘ka-dhɛ do ‘gü.-Wa “dhü-kë döng kpee’’ ‘ka.-Yö “ziɔɔnziɔɔn ‘ka-a “yɛ -dhɛ -yö ‘ya-.-Wo-mɔɔ -bha ‘wo =klong wo dhɔɔbhaa ‘ka. -A kwɛɛ’’ ‘në-nu bha =në =misié -Dhuaa Aanri ‘ö gun =klang- -nu -ma sië- ‘ka -wëëwëësü.

-Waa pö mɛ -nɛɛsü, Aanri -yö -gun -a mɛ do ‘ka -dedewo. =Ya ‘go mü -a -bha “kwi -wo pö -wɔn –yö -gun “gbɩɩ- -dedewo =dhɛ ‘pë ‘ö “kwi =në- ‘ka ‘dhö. Mɛ ‘bhaa danwo ga do pö =klang- “kwanngdhö, “kɛɛ kö ‘në-nu ‘ö ‘wo nu =klang- “dhiϋ bha, ‘pë ‘wo- -dhɛ “kwi -wo, ‘waa ‘dho -zian waa- nu -zian dɔ tongtongdhö. Mɛ ‘bha -nu -wo -go ‘bhlaadhɛ -nu ‘ö “kwi-wo ga do -ziaan ‘yaa “wɩ -bha, -a-nu ‘gü ‘wo nu. ‘Mɛ “ʋʋ ‘mɛ ‘ö danwo pö =klang- “dhiϋ, pë-yënngsü ‘bha -yö -gun mü ‘wo- -dhɛ “kwi-wo ‘gü sɛnngbɔdhö, ‘wo nu- ‘ka ‘wo- -da -a -mɛ bhɔ ‘gü. ‘Pë ‘ö bha, du -sö -mü, ‘yö ‘wo ‘gɔ- “yi -suö -a -bha, ‘ö klɔɔn’’ ‘dhö -ta -sü ‘ka- -bha yaa -yënngsü ‘ka =ni. -A -dhɔ ‘yaa gun mɛ ‘bha kë sië. -A -kë “dhϋ -sü bha- ‘gü, ‘mɛ ‘kö ‘yaa ü “piϋ ‘ü -ya, kö bhii “slë mɔɔ- -bha kö “kpʋngtaa -zlaan =gban “pɛpɛ -wo nu ü-dhɛ “tɛɛ -dede ‘ka. =Klang- -nu ‘kö “wɩ -dhɔ ‘yaa-nu kë, -wo-dho dɔ wo “dhi “tung =klang- kë “tϋng ‘gü ‘ö to- ‘ka- “dhϋ ‘ö “dɔɔ ‘dhö -da ‘wo dho “kwanngdhö, kö ‘wa ‘dho “kwi -wo yaa pö- ‘ö ‘wo ‘pë bha -ya -a -nu bhɔ -bha.

-A “tϋng bha- ‘gü, ‘mɛ ‘dhɛ ü wee’’ =ya ü ‘kun, ‘bha pö bhii -wo “kpɛnng, “pɛnbhɩsɔn -gbadhɛ -wo-mü: ‹‹=Mɔsie pɛɛmɛte ‘mua- =dö sɔɔtii silë ‘vu ‘plɛ-.›› ‘ka. ‘Pë bha -a -pö “dhϋ -sü ‘ö gun “kwi -wo ‘gü, “tϋng bha- ‘gü -wo -ta “dhuϋ- -tiaandhe ‘ka, -yö-gun =dhɛ -gblü ‘dhö.

‘Mɛ -nu ‘ö-nu-gɔ ‘gü ‘dhö gun-së-dedewo =wa-pö =dhɛ -kɔ ya- ‘dhö:‹‹=Misie, plɛmɛte ‘mua- =dö siɔɔtii “siϋ luu’’ ‘plɛ-.›› “Kɛɛ -ziaanwo ‘mɛ -nu ‘wo- pö =dhɛ -kɔ bha- ‘dhö bha, -wa -kë “kpënng- ‘ka.-Waa -ga =dhɛ wo wee’’ -yaa -nu ‘kun -dee ‘gü, ‘yö ‘wo dho “vaandhö -gɔmɛdö -kuu “dhiϋ “pɛngbɩsɔn bha- -gbadhɛ. =Yakë “dhϋ “sanni -wo ziö wo “gblʋʋ do bha- ‘gü, -a pö “dhϋ -sü ‘ka kö -yö -gɔmɛdë -zo ‘kun ‘në ‘bha wo, kö -a -nu wee” -yaa -nu ‘kun =tɔn “pɛɛpɛdhö, ‘yö to- ‘gü ‘wo -wo “kpɛnng =tɔn.

“Kɛɛ mɛ =gban -bha -gleng ‘yaa do. =Klang- “dhiϋ ’në ‘dhɛ ‘ö ya, -wa -dhɛ -Tiagbö. -Tiagbö -zë -dhɛkpaɔyi do ‘ka =dhɛ -a wee’’ -yaa ‘kun =tɔn “pɛɛpɛdhö, ‘yö gun wlüü -naa =tɔn ‘ö dho =misie Aanri wëë’ dhö “pɛnbhɩsɔn -gbadhɛ -dhɛ ‘gü. ‘Dho ‘yii kë- bho “waadhö bha-a-gɛn-mü =dhɛ kö ‘yöö- (‘lëë) waa- “suϋ -nu -wa kë sië. -Yö -kë mü =dhɛ ‘yii kë ‘mü =dhɛ -ee, -dhɛ -ta =ya dɔ dinngdhö.-Goplöö [-go ‘plöö-] ‘ö mɛ ‘bha-nu ‘wo- -dhɛ -dɛ -maa ‘wo =zuënng kpö bha- ‘gü bha, -dhɛ -ta =ya ga-nu-ta. =Klang- -nu =gban =wa wo “yan -ya -Tiagbö -ta. ‹‹-Tiagbö ‘ö mɛ ‘dhö- dɔ ya, -a -kɔ -yö-dho =mɔɔ- ‘pë ya pö-sü-bha =nɔɔ -ee? ›› : Mɛ ‘bha-nu-wa-ya wo-de dhɛa’’ ‘kpɔ -sü-bha wo zuëë’’ ‘piϋ =dhɛ -kɔ bha- ‘dhö.

-Tiagbö =ya ö-kɔ “klën kë ö-tong-ta =dhɛ -kɔ ‘ö mɛ =gban ‘wo gun- kë -sü ‘ka “tϋng bha- ‘gü ‘dhϋ, -ya -ya pö -sü -bha: ‹‹=Misie, prɛmɛte, prɛmɛte “si luu’’ ‘frɛ.›› -A -pö-sü =në “gbɩɩ- kö =misie Aanri =ya “gbla =dhɛ mɛ -yö -më –kë -yaa pö: ‹‹-Më? Ü- -pö =dhɛ? -A pö ‘bha wo kö ‘a- ‘gü ma -së ‘ka.›› ‘Yöö- -bha -Tiagbö kë -sü waa- “suϋ -nu =gban -wɔn ‘gü, -a ‘dhɛ ‘ö dho- pö-, -ya -pö ö -wo =wlöö: ‹‹=Misie, prɛmɛte, prɛmɛte “si luu’’ ‘frɛ-.››

Kö Aanri =ya “gbla do ‘bha wo -yaa pö: ‹‹Ü- -pö =dhɛ? ›› ‘Ö dɔ mü kö-ya dɔ -Tiagbö -gɔ ‘ya-, kö-ya ö “dhiϋ -dhɛ ‘kun kpɛnngkpɛnngdhö kö- wee’’ ‘ya ‘dho -wo. Kö -yö kë sië ‘zë -zë ‘zë dhö.-A ‘dhɛ ‘ö dho pö- =taama, -ya-pö: ‹‹Misie, a- -pö maa ‘dho “kanng “dhiϋ.›› -A-pö “dhϋ -sü =në “gbɩɩ- kö =ya “kwɛɛ ‘sü =ya zun “kpɛnng. ‘Yii-dhɛ -ziaan -ga ö =taama tongtongdhö. ‘Ö dho -yö ö -gɔ -dɔ ö -mɛ -nu “piϋ dhɛngdhö doseng. Dhɛngdhɛ bha, =në ‘wo ‘wɔn =gban-kë-bha. ‘Sangtaa “dhɔɔyi =në ‘ö ‘wo nu- ‘ka “dhɔɔ ‘gü.

-Yö -sü-dhɛkpaɔyi bha =në- -bha, ‘yö =klang- -nu ‘wo-Tiagbö -dhɛ “kang “dhiϋ. ‘Tɔ ‘ö bha -yö -tun -a -bha =dɛɛ.

-Wa-dhɛ -Tiagbö “Kang “dhiϋ.

‘Vasiafa =Diɔmangde

18 ‘Sɔng- -bha -zogɔndhe -bɔ mɛ =taama

'Ö gun kö "vʋ̈ʋ̈ -ya -da wü -nu =plöö, 'yö- -nu =gban "pɛpɛ 'wo wo 'ko yö 'yö 'wo 'tɔng- (=dhadhua) -ya.

'Yö 'wo- pö 'mɛ "dhʋ̈ -yö yö "dhɛɛdhö kö -yö "yɩɩ -dhiang zë. 'Mɛ 'ö =ya ö -bha zë mɛ =gban -wa "yɩɩ 'to kö -a -mɛ pia" =ya dhi. 'Yaa yö -zë 'ka, kö -wo "yɩɩ 'to "kɛɛ kö mɛ do 'yii kë- 'to, 'mɛ 'ö "yɩɩ -dhiang zë bha, -wa zë kö -wa -wü -bhö.

'Yö 'wo- zü bho sënnë -ta. 'Yö mɛ 'gbɛ -dede 'wo "yɩɩ to "kɛɛ 'yö 'sɔng- (-a bhɔ -yö =gblɛɛn 'ka =ni) 'yii "yɩɩ 'to. Ö bhɔ 'gü =në- -vin doseng. -Aga 'yö 'wo sënnë kun 'wo- zë 'wo- -kpa 'wo- -bhö. "Kɛɛ =dhɛ 'ö -kë =dhɛ -a –nu 'gu 'yii dɔ bha, 'yö 'wo- pö laa -bhö -laa – dhɛ -yö ö -bha bho. -A -bha zü bho -dhɛ bha 'yö -kë "yɩɩ "yɩɩ -sü mɛ =gban 'gü, " kɛɛ 'sɔng- 'yii "yɩɩ 'to 'zü.

=Dh ɛ 'ö -kë =dhɛ laa -bhö -laa 'yii kë ö bo b ha, 'yö 'wo dɔ wo "dhi "tunng kö -yö 'd ho- 'ka "dhiʋ̈. =Dhɛ -dhɛta =ya dɔ -dinngdhö -a -nu -ta, 'wo dho -dhɛ -ga kö 'sɔng- ya "yɩɩ 'to -sü -bha. 'Yö 'wo- dhɛɛ" kpɔ 'wo- pö: ‹‹'Yö 'sɔng- -më 'ö 'ü- "yɩɩ to ?››

'yö- -yɔɔ bɔ 'ö- pö: ‹‹Dhiang 'ö sënnë 'dhö kë- zë =diö bha -yö n 'gü "yɩɩ "yɩɩ -sü -dedewo.››

(Mɛ ‘gbɛ -dhɛ -wo =dhɛ ‘sɔng- ‘dhö. ‘Wo mɛ =gban -wa "kan- -bha ‘nu bha ‘yö wo -zë ‘wo nu- -ta.

Vidrinë Valanngtɛn

19 Mɛ =da -wɔn -yö -gun “gbɩɩ- ‘kpa

=Tanngpukini [-Tan 'pu 'ki 'ni-] =da -zo =ya 'ka, 'yaa gun yöö 'go 'pödhö kö -yö ö 'ziöö- waa- 'dhu -nu =tuaabho -dhɛ 'gü Wagadugua.

=Tanngpukini =da 'ö nu, -yö kë -kë =Tanngpukini -dhɛng -mɛ dhe 'yaa yöö =gwëë mü. =Dhɛ =ya kë 'në 'bha wo -së 'ka kö -yö ö yeekë 'pödhö "iin -a dheebhang 'bha "piʋ̈ Wagadugu -dhɛ bha- 'gü. -A -wɔn 'gü -yö -gun ö 'gü dɔ sië "gbɩɩ- kö- =da -yö pë -së -bhö =ya -nu dhɔɔbhaa -we 'ö 'wo- -dhɛ dolo -a mü. -A -wɔn 'gü -yö kë "pɔ -nu =gban -kun kë "dhʋ̈ -bhöpë -yö kë 'kɔɔdhö -së -dede 'ka. =Ya 'go mü kö ö =da dolo 'dhiitrë -yiisiö -yö =slɔɔ -dhɛkpaɔyi -bha, kö 'yiöö- ('lëë-) 'ya 'dho dɔ ö -bha.

"Kɛɛ =dhɛ 'ö- ma ö bha dhebë -ta =dhɛkpaɔyi do 'ka =dhɛ -dhɛng -mɛ dhe 'yaa yöö 'dho "vaandhö, 'yö "fɔngfɔng -yö ma =Tanngpukini 'gü, 'yö mlɔti -dedewo.

=Dhɛ 'ö- -bha dhebë 'ö- -ga =dhɛ 'wɔn bha 'yaa dhi -sü 'ka ö =gɔn -dhɛ, 'yö- pö yöö- zuë" -kë -sɛa -dhiang zë, 'yö- pö : ‹‹=Ya -kë "dhʋ̈ kö 'ö ö "yan 'to -dee 'në -bha kö 'a ma yë kë -dhɛ -nu yö.››

'Yö- =gɔn -yö -gblan 'ö- pö : ‹‹-Dee 'në -mɛɛ ? -Yö ö "yan 'to -dee 'në -mɛɛ -bha ? Kö bhi =në 'ö 'ü- pö 'sa- -dhɛ -yö nu bhoo. -Yö 'dho 'pödhö kö -yö ö "yan 'to ö =gɔn "wlaansü bha =në- -bha.››

Dhiang -nu bha 'yö ma Kaporalë =Tanngpukini -a dhebë bha- 'ka =dhɛ -dhaa mɛ zua. 'Yö -ya -dɔnbho -a 'ka -sü -bha ö yun 'gü.

=Ya kë =Tanngpukini -gɔ 'ya-. =Ya dɔ -a =da, pë -bhö -dudu, we mü -dudu waa- -bha dhebë 'ö- zuë" =ya -gi bha -a -nu =zinng 'gü. -Aga 'yö dho 'ö we -mü -a -nu -kanng -bha -dedewo 'yö ma ö -bha =dhɛ mɛtii saa- 'dhö, kö 'ö- -zɔn -nu -dhɛ =dhɛ "sɔdha -mü ö 'ka "wɛɛwɛ -mɛ 'yaa -mü ö 'ka. 'Ö nu- "kwanngdhö kö -dhɛkpaɔ "dhiʋ̈ -wo -dhɛ 'yaa =gblɛɛn 'zü 'Yö -ya "kwɛɛ -ta -ma -sü -bha. 'Yö- -ma, 'ö- -ma. 'Yii 'gü yö, 'yö dho 'ö fönɛtrë -ta -ma pinngpinngdhö "kɛɛ mɛ 'bhaa "kwɛɛ "pʋ. 'Yö- pö ö -de -dhɛ ö =da =në- pö 'wa 'dho "kwɛɛ "pʋ-. =Dhɛ -a -bha dhebë 'yaa =mɔɔ- -bha kö -yö 'wɔn suu bha- kë. -Aga 'yö -piö 'bha 'ö gun 'tan -sü 'ka 'kɔ -bha mü, -a sü 'yö- -sɔ 'kpong- "piʋ̈. -Yö -to -a -glɔglɔ kë -dhɛ 'gü, 'yö- -bha dhebë 'dhö "kwɛɛ -pu.

-A "pu -sü =në 'ö "gbɩɩ- kö Kaporalë =Tanngpukini =ya ö bha kwi "pɛn bho ö -ta -ya -ya ö bha dhebë "flʋ̈ -sü -bha =dhɛ mɛ -më -kë.

'Wɔn bha 'yii 'kun bho- -=da 'gü, 'yö =yɔɔn kö 'ö -bho 'kwëë- kë, -a -zo -ya 'ka "mɛ n dë -nu. -A -dede 'ö gun -a 'ziöö- "piʋ̈ 'yö bha. 'Yö -a 'dhu -ma -sü -bha "gbɩɩ- -dede 'ka. 'Yö- -kë ö -de "yaan, 'yö- sɛnngtru -yan 'dhɛ 'ö -blü ö -ta, 'yö- kɔn ö bha dhebë 'ka ö -de "yaan 'yö yö -a =da -bha. 'Yö- -yan bho- 'gü, 'ö- bho- 'gü =sɔbhɛɛ 'ka. =Ya- -pö yöö 'kpɔ ö 'ziöö- 'ka, 'aabhoo =Tanngpukini 'yaa troo kë -mɔɔ 'ka, -a =piaa =në 'ö- wo. =Ya ziaan ta- -gɔ, kö -yaa -yan 'bha bho- 'gü. -A =da 'ö- -kë -kɔ 'ö- -bha 'ö zun "kpɛnng, 'ö dho ö 'dhu =keng-, -Zlaan =në ö bha pë dɔ.

Kö- 'dhu -ya pö sië : ‹‹Yöö n dhe zë -wa !››

"Sanni 'yënng- ('laan-) -yö -wo kö -a =da waa- ö 'dhu =wa 'dho.

-A -bha dhebë -yö kë -nu kö "tʋ̈ng kpö =ya ziö, "kɛɛ kö =Tanngpukini =ya pë 'go -dedewo. Pë bho -sü =gban 'gü, 'yii kë- 'gü 'wɔn 'bha 'ka. =Dhɛ 'kö- =da 'yaa yöö nu 'zü kö -ya ö -bha bho.

'Ö gun 'kpa mɛ =da -wɔn -gun "gbɩɩ-, "kɛɛ -tosɛa -bha -kë "gbɩɩ- 'ö "tʋ̈ng ya- 'gü, -yaa kë "dhʋ̈, mɛ mɛ kwaa- sië wɔn -kɔ 'bha -nu -zü "sɛ 'bha -nu 'gü =dhɛ Kaporalë =Tanngpukini -a "sɛ 'dhö (Buukina Faso).

Dɔ "gbɩɩ- kö mɛ 'gbɛ 'wa 'dho wo -bha kë =dhɛ =Tanngpukini -bha 'dhö -wa !

20 We mü -dudu do

Gɔndënë do bha we mü -kɔ 'ö- -gɔ, -a -naa 'yaa 'dhö. =Ya we mü 'yö =ya -wɔ "bü. -A kë -pë 'ö gun 'yö bha. =Dhɛkpaɔyi do 'ka 'yö- pö ö bha 'bɛɛ- -dhɛ : ‹‹A 'bɛɛ-, we "bhʋ̈ 'ö 'ma- mü 'a -wɔ "bü yaa, 'kaa -dhioo 'në 'bha dɔ n –ta -ee!››

'Kwa- pö "dhʋ̈ kö kwa- -pö =dhɛ 'sëë ya 'ka- -wo pö 'wɔn 'dhɛ 'ö -gü 'ö 'yaa -së -kaa pö n -dhɛ.

Baya

21 =Trɔɔn “gblü yaa- kë -sü ‘gü ?

22 "Flɛɛ mɛ zuë" -kë -nɛɛsü

Gɔndënë do 'bha bha -yö -gun 'kɔ dɔ -mɛ (=masɔnng) 'ka. Dhebë 'ö gun -a -gɔ bha 'yö 'në kpɔ. 'Në bha "tʋ̈ng =gban 'gü "yua =në -a -kë =ooo, 'ö =yɔɔn mü kö =masɔnng mi bha, -a -bha 'wëë- =gbaan 'to 'në bha, -a -bha "yua -bha, kö yöö =de 'pö yë =slɔɔ -sü =gban =ya kë- -bha "gbɩɩ-.

-Aga -dhɛkpaɔyi do 'ka 'yö "yua 'dhö -pö 'zü 'në bha -a -ta dhia" "piʋ̈ do 'bha bha- 'gü kö- dë yöö 'dho yë mɔɔ- -dlhɛ 'gü. -A 'klɔɔ- -mü =dhɛ 'wëë- 'bha 'yaa- -gɔ 'zü. =Ya 'go mü -bhöpë 'ö 'kɔɔdhö, -a =gbaan yën, ‹‹wɛn 'yaa 'dhö kö -bhɔ -ya -bhö.›› Kwa- 'wɔn 'pö =dhɛ 'wëëga 'yaa mɛ -gɔ 'pö mɛ zuë" -yö -kë -nɛɛsü. "Yua -wɔn bhlɔɔ 'ma 'ö wo- 'gü bha, 'yö- pö 'në bha- -dhɛ: ‹‹-Dhɛga, bhii ga bhö ga, 'bha 'dho n sëëbho =dhɛ -kɔ ya- 'dhö. Ü -nu n dha- -wɔn 'gü "iin ü -nu n zë -wɔn =në- 'gü -ee? 'Ö bhii ga -bhö ga "kɛɛ 'wëë- -zë -a 'bha 'yaa n -gɔ 'zü.››

=Dhɛ 'ö- pö "dhʋ̈ 'yö -ziö 'ö dho yë mɔɔ- -dhɛ 'gü. "Dɔɔ 'ka 'yö nu. 'Ö -kpan 'në bha- -bha kö =ya kë "klʋ̈ʋ̈klʋ̈. 'Ö sü- -bha, 'në 'yaa "yua -dhiö 'zü.\

23 Ka- -pö ka "kwi -wo -ma "kɛɛ ‘kaa ‘lɔɔtrë ‘ziuu- dɔ

Gɔndë do 'bha bha -wa -dhɛ "Këëgbö. "Këëgbö 'yaa "kwi -wo ma "kɛɛ "kwi -wo pö -dhɔ 'ö- -kë -a -dhiang 'yaa zë. -Aga yi do 'ka 'yö- -nu -bha 'në -nu 'wo "kwi =plöö 'wo nu =tuuabho kë- 'pödhö. 'Wo gun "kwi -wo pö sië bha, 'yö "Këëgbö "tʋ 'dhö -ziö "kwi -wo do 'ka : 'lotrë 'ziuu- "l'autre jour". "Këëgbö =ya "kwi -wo 'dhɛ bha- -ya ö zuë" "piʋ̈. =Dhɛ 'ö- yi -yö -yö =gwëë, -dhɛkpaɔyi do 'ka =vakanngsü 'gü 'pödhɛ do bha- 'gü, 'yö =klang- -nu 'wo gun woo- "kwi -wo pö sië 'yö =yɔɔn- -nu "sɔɔ 'ö ö "tʋ to- -nu -bha, "kɛɛ "kwi -wo 'dhɛ 'ö- =draan bha 'yii ma -a -nu "dhi. 'Yö- pö- -nu -dhɛ : ‹‹Ka -pö ka "kwi -wo -ma "kɛɛ 'kaa 'lɔɔtrë 'ziuu- dɔ.›› -A -bha 'gü 'waa pë 'bha dɔ =klang "dhiʋ̈.
"Nimlʋʋ : 001 'Zë Zë -kwɛ 2005 	"su

–bha ‘sëëdhɛ -mü	

"Gwɛɛtaawo	

Dhiang -wo -tiaandhe
'WƆN -TAƆNG -MA 'GÜ 'SËËDHƐ
-Më 'ö -kë 'yö- -dhɛ 'dhö- -bha kö
'wɔn -taɔng -ma 'gü 'sëëdhɛ -yö kë
kwa -de -wo -nu 'gü ? -Më 'ö -kë 'yö
'yaa 'to "kwi -wo waa- -wo "wɛɛ -nu
woo doseng –bha? -Kwaa 'wɔn dɔ'ka =dhɛ "kwi –wo waa- -wo "wɛɛ
-nu bha kë 'ö- wo =bhlëësü mɛ -nu
"yan 'gü "kpʋngtaa bha, -a -wɔn 'kun
'ö- -mɛ -nu -wa wo "gbɩɩ-, 'ö 'wo
=baa -a -nu -bha, 'yö -kë. =Ya kë
"dhϋ kö -yö -së kö 'mɛ 'ö "dhϋ -yö ö
-de gaa- pë 'kun -së, kö -a =bhlëë -yö
kë mɛ "wɛɛ -nu "yan 'gü. 'Yaa yö -zë a 'ka, -wo 'bha 'yaa =bhlëësü kö -yö
ziö- 'ka -wo 'bha -ta. -Wo =gban -yö
doseng. -A -kë "dhϋ -sü 'gü, kö- -dhɛ -

ya -bha kö 'kwa kwa -de -wo 'ö -kë
=Dan -wo 'ka bha, 'kwa baa- -bha kö
=bhlëë -yö kë- -bha. -Kwaa 'wɔn dɔ'ka =dhɛ 'mɛ 'ö 'yaa ö -de -wo pö, 'ö
mɛ "wɛɛ -nu -wo nü 'ö- pö, kö -ya kë wo 'dhɛ 'ö bha, -a -bha =dhuëng 'ka,
kö -ya kë =dhɛng -mɛ 'ka. -A -wɔn 'gü,
-kwa kwa wë slëë kwa -de -wo "piϋ.
-Kwa dɔ -a -ya -dhɛ waa- pö -dhɛ 'ka.
'Pë 'ö -kë 'ö 'sëëdhɛ 'ö -kë
-Pamɛbhamɛ 'sëëdhɛ 'ö ya, 'ö -kë 'yö
bha. -Yö kë -sü 'ka -wo =plɛ 'gü. "Maa
"sɛ, Gbiaan =gwinng- "sɛ waa- 'Siiplöö
"sɛ, -a -nu -bha -bɛn -yö -ya -sü 'ka
"Gwɛɛtaa -wo 'gü, 'yö -wo "pɛpɛ 'ö

'Dannëng "sɛ 'gü, -a -nu -bha 'dhö
Blowo 'gü.
-Kwaa 'gü ma -së 'ka =dhɛ 'sëëdhɛ
ya 'yii kë kë "dhϋ doseng kö 'kwa kwa
-dewo doseng nü- draan-. -Yö -kë 'pö
"dhϋ kö -yö kwa "yan "pʋ, -yö kwa "tʋ
"pʋ kö 'kwa 'wɔn -taɔng -nu ma, kö
'kwa 'dho kë- 'wɔn -nu 'ö 'wo kë sië
=dɛɛ "kpʋngtaa, -a 'gbɛ -dhɛ 'gü tii,
"kɛɛ kö 'kwa 'wɔn 'gbɛ ma.
'Mɛ 'dhɛ 'ö 'wɔn 'bha 'dhö- -gɔ kö ya pö yi -dhɛ 'ö -gban kwaa- =Dan wo "sɛ 'gü -wɔn -bha, yii- 'drɛɛsü =nɛ:
08 bp 857 Abidjan 08. Bureau Dan. –
piöga –ma "nimlʋʋ 22 43 12 72 ‘ka.

Kwaa- =danwo pö "sɛ 'gü -wɔn
=Klang- -bha 'gbaannu 'ö- wo

=Klang- 'ö ma -zuglu -bha kwaa"pɛɛn -ta bha, =ya kë "bhadha -dede 'ka.
=Klang- -kɔ =gbaan "dhi ta, "kɛɛ kö 'sa
'sëëdhɛ -dhɔ -dede -yö kwaa- 'në -nu bha. Mɛ 'dhɛ -nu 'ö 'wo -kë =dhɛ -a -naa
mɛ -nu -wo "pɛɛn 'dhɛ 'ö -gblü 'yaa- 'ka,
-a –nu 'ka =wa woo 'në -nu bɔ- -nu 'gü
'dɔɔndhö. 'Mɛ 'ö mɛ 'yaa- -nu -gɔ, =wa
'to -wëësü. =Ya kë "dhϋ kö "sɛ =ya "pɛ

'gü -dedewo nü wo bha. "Sɛ -pɛ
'gü -kɔ -suu nu bha -wo 'në -nu
-kë zuë" "dhiϋ =wlüü" -mɛ -nu
'ka. -A -kë "dhϋ -sü bha- 'gü, 'mɛ
'ö "dhϋ -yö bhɛa" ö bha Atanna dhɛ kö -yö "ta kwaa- "sɛ -dhɛ, kö
"sɛ -gɔ "dhiϋ -mɛ -nu
-zo -yö bö -dedewo kwa -wɔn
-ta, kö
=klang- -wɔn bha, "siϋ -yö -ya -a

'gü. Kwaa do bha =klang- -wɔn 'yii kë
nu "vaandhö kwaa- "pɛɛn -ta. =Ya kë
"dhϋ 'züzü kö 'wɔn 'ö kwaa- "Kɔdivuaa sɛ
-bha =dɛɛ kö 'yii kë dankwëë, kö
kwaa- =klang- -wɔn "yan 'yii kë bhɔ
"vaandhö, -yö -dho kë kwaa- =yaoba "sɛ
-bha "gbɩɩ- yi =plɛɛ -bha. "Kwi -yë kë -mɛ
-nu 'waa woo kë 'gbɛ.

L’orthographe DAN
Voici ce que nous pouvons prendre pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes qu' en français.
Attention:
1. c, h, j, qu et x n'existent pas en dan.
2. r ne se trouve jamais au début d'un mot.
Voici le reste de l' alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
=wee
sel
ɛ
"pɛ
déchirer
ɛɛ
=wɛɛ
moquerie
ɛn
-gɛn
pied
ɛɛn
=gblɛɛn
long

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔɔ
ɔn
ɔɔn
ö
öö
u
un

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
=wɔɔ
"yɔn
=yɔɔn
pö
töö
"su
bun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
singe
huile
sang
dire
panier
lune
tombeau

ü
üü
ün
üün
ϋ
ϋϋ
ʋ
ʋʋ

'gü
"güü
=blün
glüün
"gϋ
"bhϋϋ
"tʋ
"tʋʋ

intérieur
amère
miette
rouler
brûler
tarir
oreille
sauce

-Wo 'dho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"

"dhü
'kɔ
dë
=zɛ
-dhɔ
"klang'yënngsavon
=gööscorpion

arbre
maison
père
termite
amour
singe
soleil
iroko

"Nimlʋʋ 001 –'Zë Zë -Kwɛ 2005	

'Wɔn 'ö -gban Diksiɔnngdhɛɛ 'sëëdhɛ -bha
'Sëëdhɛ, 'ö -wo kpö 'gbɛ, 'ö- 'dhɛ
"dhϋ -a 'klɔɔ- 'dodo dho kë- 'gü:
kwa -de -wo 'gü, "kwi -wo 'gü,
Dhuusi -wo 'gü, 'Glɛɛ- -wo 'gü,-a
wɔn -yö "sia-. -Wa -dhɛ "kwi -wo 'gü
diksiɔngdhɛɛ. M ɛ -nu –wa –yë
bha
'Sëëdhɛ 'ö "dhϋ bha, -a kë -sü zü yö -bho -kwɛ "gblü =plɛ waa- ö ga do naa 'ka. =Ya kë "dhϋ kö -a -kwɛ -yiisiö
-naa nü 'ö ya. Kwaa- -dhɛng -nu 'ö 'wo
-kë "Kwi "puu -nu 'ka, 'ö 'wo go "sɛgɔ

'ö 'wo- Dhuusi -kë -a 'gü, 'ö yë 'dhɛ
bha 'wo- "yan dɔ 'gbaandhö, nü 'ö 'wo
yë bha- -bha. -Wa mɛ do -dhɛ Vidrinö
Valanngtɛn 'ka, 'yö 'wo- mɛ do -dhɛ
Ana ƐƐmanö. 'Mɛ 'dhɛ -nu 'ö -nu "saa'gü -dedewo 'ö "kwi -nu bha 'wo nu
yë bha- kë bha, wo -mü Maagödhitö
Boli 'ö 'kwa- 'tɔ kpɔ 'Wɔnsë bha waaToma Beaatö 'ö =ya gun =ya =gwëë Gbiaa "sɛ 'gü, 'a -nu 'ka. =Dhuusi "kwi
-nu bha, woo do 'waa mü 'ö 'wo yë 'ö
"dhϋ bha- -bha. Kwa -dega -a 'në =plɛ

'wo -kë 'sëëdhɛ -slëëta -mɛ -nu 'ka
kwa -de -wo 'gü, wɛng- -nu nü yë bha
'wo- kë -sü 'ka -dedewo. -Wa mɛ do
-dhɛ =Kesɩ Dhifɔngsi. Yö nü waaVidrinö 'wo- -bha "Gwɛɛtaa -wo 'gü.
'Yö 'wo- mɛ do -dhɛ Lo Zafe. Yö nü
waa- Ana ƐƐmanö 'wo- -bha Blowo
'gü 'pö. =Ya 'go 'sëëdhɛ bha- 'gü, -a
"wɛɛ 'gbɛ 'bha -nu -wo mü 'ö 'wo- bha. -Kwaa 'gü ma =dhɛ 'sëëdhɛ "pɛpɛ
bha -wo -kë "dhϋ kö kwaa- =Danwo
'ya 'dho kë- -ga -bhaa 'gü -pë 'ka.

Kwaa- "Kɔdivuaa -sɛ 'gü -wɔn

'Wɔn 'ö -gban 'wëë- 'ö sü 1992 -bha -a -slëë 'gü -wɔn -bha

'Wɔn bha -yö -sü -kwɛ 'ö
'kwa go- 'gü ya, -a -bha "su
"suɩsiö -naa 'ö 'wo- -dhɛ
"kwi -wo 'gü sɛtangblë, -a dhɛkpaɔyi -kaɔng do ö ga
"saɔdo -bha. Kwa wë ya kë
'yënng- -wo -zian 'ka, kwaamɛ tii "sɛgɔ -nu 'ö 'wo mɛ
=kwaa 'gü, 'ö "Kwi -wo 'dhö
pö- 'gü, 'wo -kë: Benɛ,
Ginee, 'Kɔdivuaa-, Mali,
Niziɛɛ, Senegalë waa- Togo
'ka -a -naa 'wëë- -kɔ 'ö 'wo-dhɛ BCEAO bha, 'yö -kë -a gɔ -mɛ -nu 'gü -së kö "wëë-

"dhɛ "pɛpɛ -nu bha, -wo
slëë- 'gü. "Tϋng -blɛɛsü 'ö
'wo kë- -ya kö 'wɔn bha -yö
kë- 'ka, -a "dhiϋ -yö kë -to kwɛ 'ö -ziö ya, -a -kan -ta
"su 'ö 'wo- -dhɛ "kwi -wo
'gü Desangblö, -a "dhiϋ 'to yi 'ka. =Dhɛ 'ö go 'mü, 'yö
'wo- =plɛ -naa –ya 'zü. -A zü
-yö kë -bho zanvie do 'ö -ziö
ya, -a -dhɛkpaɔyi -kaɔng do
ö ga "saaga -naa 'ka, 'yö"dhiϋ 'dhö to "su 'dhɛ 'ö dɔ"piϋ, 'ö -kë 'zëzë 'ka kwa wo 'gü bha, -a -bha
dhɛkpaɔyi -kaɔng =plɛ ö ga
"sɔɔdhu -naa 'ka. =Ya 'go yö
–zë –a ‘gü -wo -dho "tϋng yaaga -naa -ya "iin 'waa

woo- -ya -ee, yö -zë 'kwaa'wɔn dɔ. =Ya kë -ya -pë 'ka
'zü, kö -yö -dho kë- -së. -A gɛn -mü =dhɛ 'wɔn bha 'yii
kë kë 'mɛ -nu 'ö 'wo "pɛɛn
'dhɛ 'ö -gblü 'dhö- 'ka, -a nu dha -wɔn 'ka. Mɛ 'gbɛ
'wii kë - a 'wɔn ma
"vaandhö. =Ya 'go mü, -a slëë 'gü -dhɛ "wɛɛ 'bha 'yaa
gun- -nu "sɔɔ kö -wo 'dho
mü. -A -kë "dhϋ -sü bha'gü, mɛ 'bha -nu -naa 'wëëzii bha, -yö -tun =kö -a -nu
-gɔ. -Ya kë pë see- -sü 'ka.
'Yö -më 'ö -kë =zɔɔ 'yö
'wëë- -gɔmɛ -nu bha, 'wopö 'wëë- "dhɛ -nu bha -wo
slëë 'gü ?

-Wa -pö =dhɛ 'ö =yɔɔ mü kö
'wɔn yaa kë -mɛ -nu -wo "slë -ya
sië 'wëë- "dhɛ zii -nu bha- -nu
'gü. 'Bha -nu yö, -yö -kë ü 'gü
=dhɛ 'wëë- -dede 'dhö, "kɛɛ kö
'yaa- 'ka 'sa.
'Kwa- pö "dhϋ kö kwa- -pö
=dhɛ 'wëë- "dhɛ zii -nu 'ö -kë:
'wëë- këng do "dhɛ, këng =plɛ
"dhɛ, këng "sɔɔdhu "dhɛ, "gblü
do waa- "gblü =plɛ "dhɛ -nu 'ka
bha, -wo slëë -sü 'ka- 'gü. Këng
=plɛ, këng -yiisiö, "gblü do waa"gblü =plɛ "dhɛ -dee -nu nü 'ö
'wo "sɛ -bha 'dede ya- 'gü. =Ya
'go mü -kaɔng -yiisiö "tanmaga yö mü, këng do -bha -yö mü.

“Kpʋngtaadhɛ -wɔn
Sudan: Zuë" 'waannu -wɔn

Sudan -sɛ bha, kwaa mɛ tii "sɛ -nu
'ö 'wo "dhuϋ- =yën bha, -a do -mü. -A
yi =ya =gwëë, -wo 'gü ma dhe 'yaa
gun -a 'gü -mɛ -nu 'wo "dhuϋ- =yën, 'ö
'wo -kë mɔɔ- 'sëëbho -mɛ -nu 'ka waa'mɛ -nu 'ö 'wo- -gɔ "sia- =yën 'ö 'wo kë =dheglizë 'gü -mɛ -nu waa- =geebë

-dhɔkëmɛ -nu 'ka, -a -nu =zinng 'gü
dha "yi -kwɛ -kaɔng =plɛ "piϋ. -A -kë
"dhϋ -sü bha- 'gü, mɛ 'ö 'wo =mɔɔ
"midhiɔng -bha -a -nu -gɔ -yö kë -to
"dhinaa 'ö "dhϋ bha- 'gü. "Kɛɛ -Zlan
nuwɛɛ, "sɛgɔ "gblϋgblϋ
-nu 'ö 'wo
"kpʋngtaa -wa -nu =zinng 'gü -dhiang

zë -së 'ka, zuë" 'waannudhe =ya nu
Sudan -sɛ bha- 'gü =tɔn. -Ziaanwo
=bidhong do 'ö 'wɔn 'ö -gban 'ko -wo
'gü ma dhe -bha -a "yan -nu -wo bhɔ
'gü, -yö -ya -sü 'ka -kɔ "pɛɛn =plɛ bha a -nu -bha 'ka -së 'ka. Kö zuë" waannu
–wɔn
–dede -mü.

‘Wɔn ‘ö –gban troo –nu –bha mɛ wɔkɔ -nu ‘gü
2

"Nimlʋʋ 001 –'Zë Zë -Kwɛ 2005	
-Dhɛkpaɔyi =plɛ ya- "piϋ, =badhong ‘kpii- do –yö kë –zuö mɛ tii "sɛgɔ ‘ö ‘wo- -dhɛ Dhaflikö di Sidö, -a ‘gü. –A zuö –gɛn –mü
=dhɛ -wo kë "dhϋ kö =badhong –zuö -mɛ "gbɩɩ- ‘ö dho kë- mɛ tii ‘në ‘ka, kö –yö dɔ. ‘Mɛ ‘ö kë =slɔɔ -yö –go mɛ tii "sɛ ‘ö –kë
Kamödhunö ‘ka, -a ‘gü. –Wa –dhɛ Eto.

'Wɔn yaa -ziizë 'ö 'wo- -dhɛ sunami Zapɔnng "sɛ 'gü
Sunami bha, "sɛ -bha =zii 'ö wo -kɔɔyi
=wlöö, 'ö- "dhiϋ =wlüü 'ka, 'ö- dɔ 'ka
dhang- -bha, 'ö- kpökpö -nu -blü 'ka -dhɛ
=gblɛn =gblɛn –nu 'gü, "vanvandhö =dhɛ
mɛ mɛ "yan "pɛɛn do gɔ zë

Sunami –bha pë see- -kɔ ‘bha –nu
=nɛ

'ö mɛbhɩɩ- -nu 'waa "tϋng =slɔɔ -dhɛ
yö kö -wo =dua, 'ö mɛ zë, 'ö pë =see
'ka -dedewo -kɔ suu =gban -suu =gban
'gü, yö -mü. -A -ga, 'yö 'pë bha 'ö mɛ
80.000 zë ‘sɛgɔ ‘ö -kë Donesi ‘ka- ‘gü,
mɛ 5000 zë Tailangdë, ‘yö Ɛndö mɛ
9000, Siilanga mɛ 29000, Bɛnggladɛsü
mɛ 2, Buuma mɛ 90, Tanzani mɛ 10,
Kenia mɛ 1, Somali mɛ 2000, Maldivö
mɛ 73, Malɛzi mɛ 66. Mɛbhɩɩ- -nu 'ö
'wo ga, -wo -gun -ziisü. 'Mɛ 'ö 'wo- -nu
bun bho -gblüga 'glëng- -glëng do 'gü,
-wo -gun mɛ "gblü këng =plɛ waa- mɛ
"gblü -kaɔng =plɛ (220.000). -A -kë
"dhϋ -sü bha- ziaan--ta, 'në "midhiɔng
-nu -wo mü =dɛɛ 'ö- -nu dë 'yaa 'dhö,
'ö- -nu dhe 'yaa 'dhö, 'ö pë =bhee
'yaa- -nu -gɔ, 'ö 'kɔ 'yaa 'dhö kö -wo wɔ -a -nu 'gü. -A -wɔn 'gü, 'ö nu 'ö yö
'ka =dɛɛ -bha, "bin 'ma -dhɛ -yö =kpaɔ,
'mɛ 'ö -ziö këng -ta -wa -nu bun -bho dhɛkpaɔyi -bha. 'Wɔn -wëësü -dede mü. =Dhɛ 'ö -kë "dhϋ, kwaa- mɛ tii "sɛ
'dhö, =Mlɛɛkɛɛn "sɛ 'dhö, -Flanngsii
"sɛ 'ö dho 'ö -da 'ka -a "wɛɛ 'bha -nu bha, -wo kë -ta -a -nu -dhɛ -bhöpë -nu,
sɔ

ziaan-	-ta
-nu waa- pë "wɛɛ 'bha -nu 'ka,
"kɛɛ yöö =gban 'gü -kwa kwa
"tϋng kë -a -nu -wɔn 'gü kwa zuë"
"piϋ. -Kwa bhɛa" -Zlan -dhɛ kö -yö
dɔ- -nu -gban -gɔ. Mɛbhɩɩdhe -nu
kwa do.

Mɛ =slɔɔ -pë -nu –wɔn

Sadhɛpta
-Kɔ -loo 'ko -ta do 'bha 'ö 'wo- -dhɛ Sadhɛpta, -yö -ya sü 'ka. "Kwi saa- nü 'ö- -pëkë.
'Mɛ 'ö- -gɔmɛ 'ka, -wa -dhɛ Pasitëë Tobo Ke Bɛɛnaa. Yö -go Dannëng "sɛ 'gü. Saa- -blɛɛsü 'ö Saadhɛpta 'ö -pëkë,
-a -wɔn "dhia -yö 'ma -sü 'ka -dedewo -a 'dhɔ -mɛ -nu 'gü.
-Kɔloo 'ko -ta bha -yö -ya -mëwɔn 'gü ? -Yö -ya "dhϋ kö -yö
kë "flɛɛ fiëëdhe kë -sü 'ka mɛbhɩɩ- -nu -gɔ. -A -gɛn -mü

-Ka Tailangdö –dhɛ -ga	sunami	

=dhɛ 'mɛ 'ö yë 'yaa gun- -nu -gɔ, 'ö 'wo yë kë sië =dɛɛ saa- pëkë -dhɛ bha- 'gü, -wo -mɔɔ këng -bha. =Ya kë "dhϋ kö -a -nu
-bha "flɛɛ "bhϋ fiëë =ya kë. Kö -kɔ -loo 'ko -ta -wɔn bha 'wɔn tiaandhe -mü. -Yö -së kö kwa -yɛɛbhaa -dhɛ -nu 'gü, 'wɔn 'ö
kwa "piϋ 'kwa- kë =naɔ -yö 'gü -pë 'ka "kaflɩɩ waa- kakao ziaan
'gü, 'kwa kwa "tϋng kë -a kë -sü 'gü.

"Kaflɩɩ waa- =kakao
=Ya 'go mü, yi ka -zo -bö =dhɛ =kakao "kidhʋng do sɔng -yö 'wëë- -kaɔng "saɔplɛ -zü, 'yö "kaflɩɩ -bha 'dhö -kaɔng -yiisiö -zü.
-A sɔng 'dhɛ 'ö sü "kwi -a "su 'ö -kë zanngvie 'ka -a -bha 'ö yö 'ka 'maasü 'ö nu sië ya- -bha, 'yö bha.

'Wɔn 'ö –gban -potaasü –wɔn -bha.
Sida, mɛ "trɔyaabho -yua
-Kɔ -loo 'ko -ta do 'bha –yö -ya -sü
'ka kwaa- 'Kɔtö Divuaa -sɛ ya 'gü, 'ö
'wo- -dhɛ DHƐPMASI.
'Mɛ -nu 'ö 'wo -kë =dhɛ -wo 'wɔn taɔng -nu -yö mɛ -nu -bha -kɔ suu

=gban -suu =gban "yan -dɔ "kwi -wo
'gü , 'ö 'wo wo 'ko dɔ -tiaandhe 'ka,
nü 'ö 'wo -kɔloo 'ko -ta bha- -ya. Wa -kë "dhϋ kö -wo mɛ -zo =kpaɔ,
kö sida -yua, mɛ suu yën -yua bha,

'kwa kwa -de 'kun- -gɔ. -A -kë "dhϋ -sü
bha- 'gü, -kwɛ 'ö 'kwa go- -gü ya, 'yö mɛ kɔ "gblʋʋ -gasü 'ö -kë gizamɛ 'ka bha, 'wo-ya. Mɛ 'gbɛ -dede -wo kë -nu kö -wo
gizamɛ bha -a kë wo -de -wo 'gü. =Danwo
3

"Nimlʋʋ 001 –'Zë Zë -Kwɛ 2005	
pö -mɛ -nu, Mëng' -nu, Gloo- -nu,
=Betee -nu, "Bawlɛɛ -nu, -wo 'ö =mɔɔ
-wo -kaɔng do ö ga "saaga -bha
kwaa- "sɛ ya- 'gü, mɛ -nu -wo kë -go a 'gü. Kwaa- "yʋʋ -mü, kwa 'tɔ -yö kë
-wo mɛ -nu =zinng 'gü. Kwa kë
gɛnyën.
-A do 'ö dho 'to kwa "yaan 'zü, yö
-mü =dhɛ 'sida bha, -a 'sü -kɔ -yö

'gbɛ. -A -blɛɛsü -mü =dhɛ gɔɔn- "iin
dhebë, -a -bha -tosɛa -kë =nëng 'gü
-sü 'ö -zaadhö, 'ö- 'dhɛ 'ö -wɩ -kɔkɔ
'ö- sü, 'ö- 'dhɛ 'ö -wɩ "kϋngkϋng 'ösü =dhɛ 'gbɛn -yö 'wɔn -kë bha, -a
'ka. =Ya 'go mü, "bɔn zë -sü 'ö 'wo- kë -dhaa 'në, 'iin 'laamö doseng 'ka
mɛ =gban kwi -bha, "iin "yuamɛ -nu
zua -sü 'ö pë dosengseng 'ka bha, -a

'ka. =Ya kë "dhϋ kö -kwa kwa -de 'kun 'wɔn
suu -nu bha, -a -nu kë -sü -gɔ.
=Ya'go mü ka -bha 'ka, kwa -mɔɔ -bha
'kwa sida -dhɛ =dhɛ kwa -de -wo 'gü
kpɛɛngdhö ?

'Wɔn 'ö -gban troo 'në -nu -bha
Pë "bin =plɛ ya -a -nu -ga -së -dede 'ka. -Wo -bhɔ wo 'kwëë-, "kɛɛ -a do -zë 'ka -dhɛ "saaga -ya -bha. -A -nu =mɔɔ-.

'Nëglɔɔn 'në do 'bha bha 'yö -gban =gee -gɔ. -Kpo 'ö 'wowo "dhɛɛdhö, 'yö- pö yöö "yɛdhɛ kë "siëë- 'ka mɛ -nu "yan
"dhiϋ "dhɛɛdhö 'mü kö mɛ -nu -wa pö ö "gbɩɩ-. -Aga kö
=gee bha =ya ö -kɔ ziö- -bha -blɛɛ 'gü, kö -yaa gën "kan, -

"Yɩɩ -wɔn

yaa lɔɔ =ya ö -gɛn yö- -ta. "Kaa 'ö 'mɛ bha -a zü -bha, -yaa zü kë
tii 'ka =ni. -A "dhiϋ -zian nü 'ö yöö ö -kɔ kpa- -ta, "iin -a zü kpö
nü yöö -a -gblɛɛn 'kpɔ -ee ? =Gee =de 'pö yaa- "piϋ 'ö ö -gɛn
'go -blɛɛ bha- -ta...

"Gwϋng
Kwa- -pö kwa -de -wo 'gü =dhɛ:
« -Gɔ 'yaa- kë "wɛɛ -ya -kë bhɔ -bha
kë 'gü. »
'Wɔn "pɛpɛ 'ö kwaa- "kwi dhɛng -nu 'ö -da 'ka kwa -dega -bha

'në -nu -bha 'wo- kë sië bha, -yö -kë
"dhϋ kwa nü kwa -wɔn 'gü. -A -kë "dhϋ
-sü bha- 'gü, kö -kwa dɔ kwa -de -gban
-gɔ. -Kwa kwa faan dɔ kwaa- 'sëëdhɛ nu bha- -nu -wɔn -bha. « 'Wo ü

'Sëëdhɛ -dee -nu -wo kë -sü 'ka. -A -blɛɛsü bha -wa -dhɛ 'WAA 'WƆN YAA
"YƆƆBHO 'WƆN YAA 'KA. -Wa dë -mɛ -dhɛ =Kesɩ Mɔyan. 'Sëëdhɛ bha dhiang -wo -nu
'ö 'wo- -gü, -wo -tiantiandhe -dedewo. Mɛ faan dɔ -wo -nu, mɛ =klang- kë -wo -nu, gleng -da 'në -nu -bha -wo -nu =gban -wa 'gü. -Yö -ya -sü 'ka =Danwo 'gü,
"gwɛɛtaawo 'gü. -A -pë -yö -kë "kwi "sɛ 'ö -kë =Dhusi 'ka, -a 'gü. -A "dhiϋ 'to -dhɛ
bha, -wo -nu bha -wo slëë -sü 'ka- 'gü "kwi -wo 'gü. Pë "bin 'ö -ta yö nü ‘ö –ya ka
wëëdhö bha.
=Ya 'go mü 'sëëdhɛ do 'bha -yö -wo -sü 'ka blowo 'gü. -Wa -dhɛ -Zuu 'gü bhuö dhɛ bo -kɔ. 'Sëëdhɛ =bhlëësü -mü -dedewo. -Kɔ 'ö dho kë- -bha kö ü "yan -nu 'ö -zio
'wɔn 'gü -gblü -bha "tϋng ya- 'gü, ü -zo -yö -gban, ü zuë" -yö lɔɔ nü- -dhiang zë.
-A -to =taama -sü -mü =dhɛ kwaa- -kwɛ 'dhö, "su waa- -dhɛkpaɔyi 'dhö, -a -nu
dhong 'sëëdhɛ -së do =ya yö "kpɛnng. -A 'tɔ -mü Sɔ 'yuögü =dhong- 'sëëdhɛ.
'Sëëdhɛ "pɛpɛ -nu 'ö 'wo bha -ka -dho -kpan -a -nu -bha -blɛɛsü 'gü, "Biya, 'Silö. A "nimlʋʋ -mü 22-43-12-72 'ka.
=Ya 'go mü ka -mɔɔ -a -bha 'ö 'ka -kpan -a -nu -bha "Maadhö "Zɛ Emadhiɛɛdhö gɔ, =dheglizö UEESO 'gü mü.
-Ka -mɔɔ -a -bha 'ö 'ka -kpan -a -bha 'pö 'Dannëngdhö =Dheglizö UEESO 'gü mü,
4
'sëëdhɛ
"dhɔɔdɔmɛ Gɔngɔ Zan- "piϋ.

=taadhɛ =yɔɔ sië kö bhii =de 'pö ü ü
'gblëëdhɛ =yɔɔ sië. »

Pë -Wlangda -sü

"Nimlʋʋ 001 –'Zë Zë -Kwɛ 2005	
	

‘Ka ka bo ‘sëëdhɛ ya- -wo pö –sü ‘ka, ‘wɔn ‘bha =ya kë ka –gɔ kö ‘ka pö yi –dhɛ, -ka ‘sëëdhɛ kë kö ‘ka bɔ.
Yii- ‘drɛsü –mü 08 BP 857 Abidjan 08 ‘ka. Tel. 22.43.12.72.
‘Mɛ -nu ‘ö ‘wo ‘sëëdhɛ ‘ö ya- -kë, wo –mü =Sai Zoziasü , "Dhɔɔgbö Zafe, =Kesɩ Mɔyan Dhifɔngsü, Valangtɛn Vidrinö
waa- Edhɛna Pɛdhɛkwalösökaya –nu ‘ka.

‘Ka yën ‘sëëdhɛ =nɛ -a pö –sü –bha –ka ka –bha –zotadhe –nu nu yi –dhë.
Yi ‘yan -yö ka –bha ‘sëëdhɛ -nu -gɔ kö ‘ka- bɔ yi –dhë.
Mɛ -nu ‘wo ‘sëëdhɛ ‘ö =nɛ -a =bɛɛn –an ‘tɔ ‘wo =nɛ Zoziasü Saigbö, -Kese Mɔyan, Zafe ‘Dhɔɔgbö, Valangtɛn
Vidrinö.
Yi –bha ‘sëëdhɛ kë –dhɛ ‘nimlo ‘ö =nɛ : SIL 08 BP 857 Abidjan 08 Tel : 22 43 12 72

5

"Nimlʋʋ : 002 -Zakayabhɔ -kwɛ 2005 	"su –bha ‘sëëdhɛ -mü	

"Gwɛɛtaawo	

Dhiang -wo -tiaandhe
'WƆN -TAƆNG -MA 'GÜ 'SËËDHƐ
-Më 'ö -kë 'yö 'wɔn -taɔng -ma 'gü
'sëëdhɛ ya -yö kë kwa -de -wo -nu 'gü
? -Më 'ö -kë 'yö 'yaa 'to "kwi -wo
waa- -wo "wɛɛ -nu woo doseng
–bha? -Kwaa 'wɔn dɔ- 'ka =dhɛ "kwi
–wo waa- -wo "wɛɛ
-nu bha kë 'öwo =bhlëësü mɛ -nu "yan 'gü
"kpʋngtaa bha, -a -wɔn 'kun 'ö- -mɛ nu -wa wo "gbɩɩ-, 'ö 'wo =baa -a -nu
-bha, 'yö -kë. =Ya kë "dhϋ kö -yö -së
kö 'mɛ 'ö "dhϋ -yö ö -de gaa- pë 'kun
-së, kö -a =bhlëë -yö kë mɛ "wɛɛ -nu
"yan 'gü. 'Yaa yö -zë -a 'ka, -wo 'bha
'yaa =bhlëësü kö -yö ziö- 'ka -wo 'bha
-ta. -Wo =gban -yö doseng. -A -kë
"dhϋ -sü 'gü, kö- -dhɛ -ya -bha kö

'kwa kwa
-de -wo 'ö -kë =Dan -wo
'ka bha, 'kwa baa- -bha kö =bhlëë -yö
kë- -bha. -Kwaa 'wɔn dɔ- 'ka =dhɛ 'mɛ
'ö 'yaa ö -de -wo pö, 'ö mɛ "wɛɛ -nu
-wo nü 'ö- pö, kö -ya kë -wo 'dhɛ 'ö
bha, -a -bha =dhuëng 'ka, kö -ya kë
=dhɛng -mɛ 'ka. -A -wɔn 'gü, -kwa kwa
wë slëë kwa -de -wo "piϋ. -Kwa dɔ -a
-ya -dhɛ waa- pö -dhɛ 'ka. 'Pë 'ö -kë 'ö
'sëëdhɛ 'ö -kë
Pamɛbhamɛ 'sëëdhɛ 'ö ya, 'ö -kë 'yö
bha. -Yö kë -sü 'ka -wo =plɛ 'gü. "Maa
"sɛ, Gbiaan =gwinng- "sɛ waa- 'Siiplöö
"sɛ, -a -nu -bha -bɛn -yö -ya -sü 'ka
"Gwɛɛtaa -wo 'gü, 'yö -wo "pɛpɛ 'ö

'Dannëng "sɛ 'gü, -a -nu -bha 'dhö
Blowo 'gü.
-Kwaa 'gü ma -së 'ka =dhɛ 'sëëdhɛ
ya 'yii kë kë "dhϋ doseng kö 'kwa kwa
-dewo doseng nü- draan-. -Yö -kë 'pö
"dhϋ kö -yö kwa "yan "pʋ, -yö kwa "tʋ
"pʋ kö 'kwa 'wɔn -taɔng -nu ma, kö
'kwa 'dho kë- 'wɔn -nu 'ö 'wo kë sië
=dɛɛ "kpʋngtaa, -a 'gbɛ -dhɛ 'gü tii,
"kɛɛ kö 'kwa 'wɔn 'gbɛ ma.
'Mɛ 'dhɛ 'ö 'wɔn 'bha 'dhö- -gɔ kö ya pö yi -dhɛ 'ö -gban kwaa- =Dan wo "sɛ 'gü -wɔn -bha, yii- 'drɛɛsü =nɛ:
08 bp 857 Abidjan 08. Bureau Dan. –
piöga –ma "nimlʋʋ 22 43 12 72 ‘ka.

Kwaa- =danwo pö "sɛ 'gü -wɔn
‘Wɔn ‘ö -gban -kɔlookota ‘wo ya–nu -bha
-Kɔlookota –nu –wo –ya –gblü
–bha “tϋng ya- ‘gü “Dannëng “sɛ ‘gü,
–wa do –dhɛ Ebɛnezɛɛ. –A –bha yë –mü
‘mɛ -nu ‘ö- “sɩ ‘yaa- -nu –dhɛ -kɔ “pɛɛn
‘dhɛ bha- ‘ka, –a –nu –ta ‘kun –sü ‘ka, sɔ
‘gü –gblü –sü ‘ka –a –nu –ta. ‘Mɛ -nu ‘ö
‘wo –kë Ebɛnezɛɛ bha –a –gɔ “dhiϋ –mɛ
-nu “gblϋgblϋ –nu ‘ka, -wa mɛ do –dhɛ

Gea ‘Zɔɔziö, ‘yö ‘wo- -mɛ do –dhɛ
Gɔnpuu Elizö. =Ya ‘go Ebɛnezɛɛ
‘gü, -kɔlookota do ‘bha –yö mü ‘ö
‘wo- -dhɛ Siloe. Siloe –bha yë
–mü ‘në dhiëë’ –nu draan- -sü
–nu ‘ka sɔ -wɔ -sü –nu, -kɔ ‘ö ‘wo
‘në –nu- -tuö –nu wo- -bha, pë ta
–sü –nu, -kɔ ‘ö ‘wo- -kë ‘ka ‘ö ‘wo

–kë ‘kɔ dhee“ –tiaandhe ‘ka, -a –zɔn -sü
–nu ‘ka –a –nu –dhɛ.
=Ya kë “dhϋ kö ‘wɔn –së ‘dede nü ‘ö
–kɔlookota –nu bha ‘ö ‘wo- -bha bha.
Atanna -ya –nu gba faan ‘ka –dedewo
kö-nu
–kɔɔwɔn
–yö
dhi.

L’orthographe DAN

Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes qu' en français.
Attention:
1. c, h, j, qu et x n'existent pas en dan.
2. r ne se trouve jamais au début d'un mot.
Voici le reste de l' alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
=wee
sel
ɛ
"pɛ
déchirer
ɛɛ
=wɛɛ
moquerie
ɛn
-gɛn
pied
ɛɛn
=gblɛɛn
long
ë
pë
chose

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔɔ
ɔn
ɔɔn
ö
öö
u
un
uun

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
=wɔɔ
"yɔn
=yɔɔn
pö
töö
"su
bun
=yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
singe
huile
sang
dire
panier
lune
tombeau
asticot

ü
üü
ün
üün
ϋ
ϋϋ
ʋ
ʋʋ

'gü
"güü
=blün
glüün
"gϋ
"bhϋϋ
"tʋ
"tʋʋ

intérieur
amère
miette
rouler
brûler
tarir
oreille
sauce

-Wo 'dho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"
moyen + haut

"dhü
'kɔ
dë
=zɛ
-dhɔ
"klang'yënngsavon
=gööscorpion
kpuu'

arbre
maison
père
termite
amour
singe
soleil
iroko
souche

"Nimlʋʋ 002 –Zakayabhɔ -Kwɛ 2005	

'Wɔn 'ö -gban Diksiɔnngdhɛɛ 'sëëdhɛ -bha
'Sëëdhɛ, 'ö -wo kpö 'gbɛ, 'ö- 'dhɛ
"dhϋ -a 'klɔɔ- 'dodo dho kë- 'gü:
kwa -de -wo 'gü, "kwi -wo 'gü,
Dhuusi -wo 'gü, 'Glɛɛ- -wo 'gü,-a
wɔn -yö "sia-. -Wa -dhɛ "kwi -wo 'gü
diksiɔngdhɛɛ. M ɛ -nu –wa –yë
bha
'Sëëdhɛ 'ö "dhϋ bha, -a kë -sü zü
-yö -bho -kwɛ "gblü =plɛ waa- ö ga do
-naa 'ka. =Ya kë "dhϋ kö -a -kwɛ
yiisiö -naa nü 'ö ya. Kwaa- -dhɛng nu 'ö 'wo -kë "Kwi "puu -nu 'ka, 'ö 'wo
go "sɛgɔ 'ö 'wo- Dhuusi -kë -a 'gü, 'ö

yë 'dhɛ bha 'wo- "yan dɔ 'gbaandhö,
nü 'ö 'wo yë bha- -bha.
-Wa mɛ do
-dhɛ Vidrinö Valanngtɛn 'ka, 'yö 'womɛ do -dhɛ Ana ƐƐmanö. 'Mɛ 'dhɛ -nu
'ö -nu "saa- 'gü -dedewo 'ö "kwi -nu
bha 'wo nu yë bha- kë bha, wo -mü
Maagödhitö Boli 'ö 'kwa- 'tɔ kpɔ
'Wɔnsë bha waa- Toma Beaatö 'ö =ya
gun =ya =gwëë -Gbiaa "sɛ 'gü, 'a -nu
'ka. =Dhuusi "kwi -nu bha, woo do
'waa mü 'ö 'wo yë 'ö "dhϋ bhabha. Kwa -dega -a 'në =plɛ 'wo -kë
'sëëdhɛ -slëëta -mɛ -nu 'ka kwa -de -

wo 'gü, wɛng- -nu nü yë bha 'wo- kë sü 'ka
-dedewo. -Wa mɛ do -dhɛ
=Kesɩ Dhifɔngsi. Yö nü waa- Vidrinö
'wo-bha "Gwɛɛtaa -wo 'gü. 'Yö
'wo- mɛ do -dhɛ Lo Zafe. Yö nü waaAna ƐƐmanö 'wo- -bha Blowo 'gü 'pö.
=Ya 'go 'sëëdhɛ bha- 'gü, -a "wɛɛ 'gbɛ
'bha -nu -wo mü 'ö 'wo- -bha. -Kwaa
'gü ma =dhɛ 'sëëdhɛ "pɛpɛ bha -wo kë "dhϋ kö kwaa- =Danwo 'ya 'dho
kë- -ga -bhaa 'gü -pë 'ka.

Kwaa- "Kɔdivuaa -sɛ 'gü -wɔn
-Tosɛa ‘ö ‘yaa kë ‘ö wo sië –tapuu ‘ka
Kwaa- “Kɔdivuaa –sɛ ya
‘wɔn ‘ö bo –a =slɔɔ -sü ‘ka,
-tosɛa -kë –a ‘gü –sü =ya kë
“suϋ –sü –dedewo. –A –
gɛn ‘bha –nu –ga ‘ö yö:
-dhɛkpaɔyi =plɛ ya- “piϋ,
‘Biya –dhɛ -gɔ “siaa- =yën
–zian ‘ka, =zang –nu –wo
kë =kwan –mɛ =plɛ -zë
–kpinngga ‘kpii- ‘ö ‘wodhɛ Nagi Abrogwa, -a –ta. –
Wo –kan –a –nu ‘gü kö
–wo =kwaan sië Modhitani
mi do –bha “dhɔɔkɔ ‘gü, kö
buu –ya –nu –gɔ. ‘Ö gun kë
sië “dhϋ “tϋng ‘ö- ‘gü bha,
kö –dhɛ “wɛɛ ‘bha ‘gü ‘zü
kö ‘wɔn yaakëmɛ -nu =wa
gɔ do “dhiϋ ‘gbaannu, kö
=wa buu dɔ -a ‘gü –mɛ -nu
–bha. De ‘ö- -kɔ ‘ö =mɔɔ ‘ko
–zë ‘mɛ ‘ö buu ‘dhö- -gɔ, -a
‘ka –sü –bha ? –A –kë “dhϋ
–sü bha- ‘gü, ‘mɛ -nu ‘ö ‘wo
gun gɔ ‘gü bha, -wo kë –a
–nu –kpoo “pɛɛpɛdhö ‘ö

‘wo- -naa pë =gban sü ‘ö
–da ‘ka –a –naa gɔ -bha.
“Tϋng ‘ö ‘kwa “wɩ sië- ‘ka
‘zü bha kö “Lʋgwaadhö,
-gblü
–ko
–yö
mü.
Mɛbhɩɩdhe ‘ö ga –yö
–
gun –ziisü. –A ‘dhɛ bha –a
ziaan ‘gü ‘zü, ‘pödhɛ ‘bha ‘ö
‘wo- Fanngolo –dhɛ ‘kë
–Dukwitaa (Duekoué) “pɛɛn
‘ka kö ‘ko –ya –da ‘pëëmɛ
-nu waa- -dhɛng –nu =zinng
‘gü. –Aga, ‘yö ‘wɔn
yaakëmɛ -nu ‘wo “siϋ –da
‘pö- bha- ‘ka, ‘yö –gϋ
“pɛɛpɛdhö ‘ö- -dhɛ ‘dhö
–wɔ =dhɛ “siϋ yaantadhɛ
‘dhö. =Ya ‘go mü ‘zü, kwaa“Kɔdivuaa –dhɛ -gɔ “dhuϋ=yën –zian ‘ka, Bɔngdugu
“sɛ ‘gü, ‘kwi –pö ‘në ‘bha ‘ö
‘wo- -dhɛ Nasian -a ‘gü,
“Kumana ‘sɛɛnnë ‘ö gun
–ya –sü ‘ka- -gɔ “dhiϋ, =ya
gun =ya ‘dho ‘wɔn yaa
këmɛ -nu ‘ko –sɔn. “Su

–kaɔng =plɛ ö ga “saɔdo
(26) nü ‘ö kë- -kë, ‘yö gun
–naa nu- ‘ö “gblʋʋ ‘gü. –A
nu –gɛn –mü =dhɛ “sɛ bha,
-a ‘gü ‘në –nu ‘wo –kë mɛ
-tiaandhe –nu ‘ka, nü ‘wo
dho ‘ö ‘wo yö- -bha, ‘wo
=bhɛa –a –dhɛ, ‘ö ‘wo“plünng bho –a –dhɛ =dhɛ
=ya nu, wo –dho wo “tϋng
kë- ‘gü. Wo –dho dɔ- -a
–gban –gɔ kö ‘wɔn “wɛɛ
‘bha ‘ya ‘dho- “dhiϋ =slɔɔ
‘zü.
-Dhɛ “wɛɛ ‘dhɛ ‘ö –kë
Divo –dhɛ ‘ka, ‘wɔn yaakë
–mɛ -nu ‘ö ‘wo –kë –yö mɛ
-nu -gɔ ziaan- –mɛ -nu ‘ka,
-a –nu –wɔn “siϋ =ya gun
=ya ziö –kɔ “pɛɛn ‘dhɛ bha‘ka. “Kɛɛ -Zlan nuwɛɛ, -waa
mɛ ‘bha –nu ‘kun ‘wɛɛgü
–wo –kaso ‘gü –dede ya‘gü.
-Dhɛkpaɔyi =plɛ ‘ö ya“piϋ ‘zü, =minitrë zii do

‘bha ‘ö ‘wo- -dhɛ Liabi ‘Dua- ‘ö
gun ‘wɔn “pɛpɛ ‘ö –kë naɔ ma –
sü –nu, naɔ -yö mɛ -bha –sü –nu
‘ka, ‘ö “kwi –nu ‘wo woo pë –dhɛ
kɔnminikasiɔn bha, -a =minitrë ‘ö
bha, =kwanmɛ -nu –wo kë –da –
a –ta –a –gɔ ‘kɔɔdhö ‘Biya,
“Kwanngdhɛ ‘ö ‘wo- -dhɛ
“Annggle bha- ‘gü. Atanna
nuwɛɛ, ‘wii kë- zë.
‘Wɔn “pɛpɛ bha –ya –zɔn
=dhɛ dha –ya ban kö pë yaa –ya
–da “yi ‘ka. =Ya kë “dhϋ kö kwa- pö =dhɛ -gblü –ya –da, “dhinaa –
ya –da kö ‘wɔnyaakëmɛ -nu =wa
kë ‘gbɛ.
=Ya ‘go yö –zë –a ‘gü, ‘wɔn
‘dhɛ ‘ö dho ‘to- kwa “tʋʋdhö yö
–mü =dhɛ -yö –së kö ‘kwa- kë
=dhɛ Nasian –mɛ -nu ‘dhö, ‘kwa
‘dho kwa ‘ko –dhɛ, kö pë yaa
këmɛ -nu bha, ‘wa ‘dho ziaan
=slɔɔ- kö -wo –da kwa =zinng ‘gü.

“Kpʋngtaadhɛ -wɔn
‘Wɔn ‘ö –gban dhebë –nu –wɔn –bha
“Kwi –a “su ‘ö –kë ‘maasü ‘ka, ‘ö
‘kwa- -dhɛ -zaka -ya bhɔ bha, -a
–dhɛkpaɔyi –blɛɛsü ‘ö –kwɛ -dee ya‘gü bha, ‘yö dhebë –nu ‘ö ‘wo –kë
2

=minitrë –nu ‘ka “sɛgɔ =gban “pɛpɛ
‘gü “kpʋngtaa ‘ö –da ‘ka “sɛgɔ “dhiϋ
–mɛ -nu ‘ö ‘wo –kë plezidang –nu ‘ka,
-a –naa dhebë –nu –bha, -wo kë –loo

wo ‘ko –ta =mlɛɛkɛɛn “sɛ ‘gü. –A –nu
–bha –kpan ‘kwëë- -kɔ suu ‘ö “dhϋ
bha, ‘wo –ya –a kë –sü –bha –a dha
“yi –kwɛ -kaɔng –yiisiö ö ga “suɩsiö –

"Nimlʋʋ 002 –Zakayabhɔ -Kwɛ 2005	
naa –bha nü ‘ö bha. –A –nu –bha –
kpan ‘kwëë- -sü bha, -a –gɛn
–mü
=dhɛ -wa –kë “dhϋ kö –kɔ ‘ö gɔɔnwaa- dhebë ‘wo dho –a kë ‘ka kö –wo
kë do, yë ‘ö gɔɔn- -yaa kë ‘wo dho
=mɔɔ- -bha ‘wo -kë ‘pö, ‘wɔn ‘ö gɔɔndho kë- ‘ö dhebë =de ‘pö dho =mɔɔ-bha, kö ‘wo wo –zo ‘gɔn –a
–nu
–wɔn –ta; kë “dhϋ kö dhebë
–duɛɛ waa- gɔɔn- -duɛɛ -wo =mɔɔ wo
“kwëë ‘wɔn ‘gbɛ ‘gü, kö- -nu kë –yë
‘ya ‘dho kë- doseng pë –kpa –sü ‘ka.

‘Wɔn ‘ö –gban troo –nu –bha
–A –kë “dhϋ –sü bha- ‘gü, dhebë
=bhlëësü, =bhlëësü “pɛpɛ ‘ö ‘wo bha,
-a –nu –wo –yö kë –kë –a ‘gü do ‘ö
‘wo- pö =dhɛ -naa =gblɛɛn kë ‘ö- wo
dhe waa- gɔɔn- -nu =zinng ‘gü bha,

‘yaa kë “dhϋ “sɛ ‘yaa “gla. “Sɛ ’dho nü
‘ö wo =taama. Yö nü- -wɔn ’gü ’yö ’wo
pö =dhɛ ’wo –a “slë –dede mɔɔ- -bha
kö waa- gɔɔn- ’wo =mɔɔ wo “kwëë. Yë
’ö gɔɔn- ’ö– -kë ’ö –kë “sɛ “gla –yë
–zë –a ’ka, -a –dhɛ -ya –bha kö woo=de ’pö –wa nu- -nu –dhɛ kö –wa kë.
Kö
–yö kë “dhϋ, “flɛɛ fiëë –yö
–dho kë-. Mɛ kë “yɔɔ -wɔn –ga –bhaa
’gü –sü, “gbɩɩ- -ta –wɔ dhebë –ta –
sü, -zuaazë –sü ’ö =ya nu “yua yaa ’ö-yaan ’sü –dhɛ ’yaa “gbɩɩ-, -a ’ka “tϋng
ya ’gü bha,
-a fiëë –yö
mɛ wɔkɔ -nu ‘gü
–dho kë-.
Dhe –bɔn kë –sü, -kë ’wɔn ’gbɛ -dhɛ
’gü –sü ’ö tii, ’sëëdhɛ -wɔn “gblʋʋ
“piϋ bha, –a –nu =gban “pɛpɛ fiëë –yö
–dho kë-; =naɔɔ =slɔɔ -sü, “sɛ “gla –
sü, mɛbɩɩdhe “gla –sü –nu =gban –wo

–dho kë-tiaandhe, ’ö –
tosɛa kë –sü din ’dhö –dhi. ’Ö “sɛ yö ’waannu, ’ö –kë ’flëë- ’gü dhe ’ö
–kë –dhɛ =gban ’gü.
-Yakwëë- ’kpii- ’ö kë –kë “dhϋ
=mlɛɛkɛɛn “sɛ ’gü bha, =minitrë ’ö –
kë dhebë ’ka kwaa- ’Kɔdivuaa –sɛ ya
’gü ’ö ’wo- -dhɛ Zanö Pömɔ, ’ö yö nü
’kɔdhi ’gü –wɔn –nu, dhebë –nu
–wɔn, ’në –nu –wɔn –nu ‚’wo –gban
–a –bha bha, -yö –gun –a –ta, waa- ö
–dɔ -bha –nu ’ö ’wo –kë dhebë –nu
’ka, -a –nu =gban –wo kë –dho.
’Kwa- pö “dhϋ kö kwa- -pö =dhɛ -a
–dhɛ -ya –bha kö kwaa- ’në dhebë
–nu, kwa dheebhang dhebë –nu,
kwaa- dhebë –nu, –a –nu –dhɔ -yö
kwa kë kö ’kwa- -nu –wɔn ’kun “gbɩɩ-,
’kwa dɔ -a –nu –gban –gɔ yi =gban
“pɛpɛ ’ka kwaa- -tosɛa ’gü.

Mɛ tii “sinima –wɔn
Mɛ tii ‘‘sɛ ‘ö –kë Buukina
Faso ‘ka bha, yö nü ‘ö –ya
kë =sië =sië ‘yö kwaa- mɛ tii
"sɛ -nu –to "dhϋ –sü =gban
‘gü, ‘yö "sinima –troo ‘kpii=ya kë –a –bha. –Wa troo
bha- –dhɛ FESPACO. =Ya kë
"dhϋ mɛ -nu –wo –go "sɛ
suu =gban ‘gü ‘ö ‘wo nu- -ta.
Troo bha –a kë –kɔ
-kaɔngdo ö ga "siϋ (19) –naa
–yö –bo –dhɛkpaɔyi =plɛ ya-

" piϋ Buudina –dhɛ bha, -a
‘pö- ‘kpii- ‘ö –kë Wagadugu
‘ka bha- ‘gü. =Ya kë "dhϋ
troo bha- ta, ‘yö mɛ "pɛpɛ ‘ö
‘wo ‘wɔn ‘dhɛ ‘ö –gban
"sinima –wɔn –bha ‘ö ’wo"yan dɔ =wa wo kë –yë –nu
bha –a –nu –zɔn, ‘yö ‘mɛ
‘dhɛ ‘ö –a –kë –së, mɛ =gban
-waa dɔ. –A –kë "dhϋ –sü
bha- ‘gü, mɛ kaɔngdo ö ga
"suɩsiö –wo kë gɛnyɛn, -wo

kë- -kë –së. –A –nu =gban
nuwɛɛ -bho ‘ka –pë kö –a –
nu faan –yö dɔ bha, -a =gban
–loo ‘ko –ta –sü –yö –gun
"miliɔn 38.500.000 f. =Dhɛ
‘ö go –a –nu ‘gü, mɛ 30
"wɛɛ ‘bha –wo –dɔ -a –nu
" piϋ. Kwaa- " yʋʋ -mü, mɛ yö kë –go kwaa- " Kɔdivuaa
–sɛ ya- ‘gü ‘ö gɛnyɛn. Troo
‘kpii- bha, -a –wɔn ‘ö gun
"sɛgɔ -nu ‘ö- -nu =kwɛɛ-

‘gbaandhö,
-wo –gun
"saaga. Wo –mü : Buukina,
Mali,
Niziɛɛ,
Benɛ,
"Kɔdivuaa,
Gine
Biso,
Sernegalö, Togo, -a –nu ‘ka.
Troo ‘kpii- bha –a –ya –gɛn
–mü =dhɛ -yö –kë "dhϋ kö
"sinima –wɔn ‘ö kwaa- mɛ tii
–sɛgɔ -nu ‘gü bha, -yö kë
=bhlëësü " kpʋngtaa –dhɛ
-to “dhϋ –sü ‘gü –mɛ -nu
=gban "yan ‘gü.

ga ‘gü, -a ‘dhɛ ‘ö to –a
=gban –ya =nëng nü- ‘ka,
‘ö- “yi ‘dhö- ‘gü ’ö “nɛɛnɛɛ
‘ka. –A –dhɔ -yö “kwi –nu –
kë
–dedewo –a –nu –gɔ
“sɛ ‘gü. –Wo –dho ‘ka –a –
nu –gɔ “sɛ waa- kwaa- mɛ tii
“sɛ -kpɛa –nu ‘gü ‘ö ‘wo- -nu
“dhɔɔ dɔ.
Kwa –mɔɔ -a –bha ‘ö
‘kwa
pö
=dhɛ
“yϋ
“Yʋngbhɔklɔɔ “pɛɛn
‘kö
Kakao –saan ‘yaa mü, ‘yö
‘wo wo wë =slë ‘zü pë “wɛɛ
‘bha “piϋ –ee ? –A kë ‘ö ‘wowo “dhϋ bha, -wa –zɔn kwa

–dhɛ =dhɛ =ya kë döng ‘ka,
kö –a –dhiö –sü ‘ö ‘gbɛ ‘yö
–së. =Ya kë “dhϋ ‘yö –a ‘bha
‘yii- ‘kun ‘yö –a ‘bha ‘dhökun. “Tϋng ‘ö ‘kwa dɔ -a ‘ka
ya, mɛ bhɩɩdhe –gɔwɔn –ya
kë ‘gbɛ. Kö ‘kii ü “tϋng ‘to pë
doseng ta –sü ‘gü, kö – a
sɔng –yö –pö, kö ‘bha ‘to.
=Ya kë “dhϋ kö ‘kwa ‘dho
kwa “tϋng kë- pë doseng
–yë kë –sü ‘gü. Yë ‘gbɛ kë
–sü bha nü mɛ gba ‘wëë‘gbɛ ‘ka, ‘yö saan” fiëë –yö
–kë.

Mɛ =slɔɔ -pë -nu –wɔn
Tapë –dee ‘ö =ya nu
‘Wɔn –së ‘ö ya –yö –kë
“dhϋ
“Yʋngbhɔklɔɔ
(Dimbokro) –kwɛ -dee ‘ö ya‘gü, “kwi –a “su ‘ö –kë
‘maasü ‘ka, ‘ö ‘kwa –zaka
–ya bhɔ -a –kë bha, -a
–dhɛkpaɔyi “sɔɔdhu –naa
‘ka. Tapë –dee ‘bha ‘ö =ya
nu -wa -dhɛ kazu. -Yö -bhɔ
“gwɛɛ -bha. Tapë ‘ö “dhϋ
bha waa- bho, -a ga ‘ö bha
‘wo- =slë ‘gü pë “gla
=mangzii suu ‘kpii- ‘ö- ‘gü,
‘wo- -dhɛ “kwi –wo ‘gü
Uzinö, ‘ö dho kë- mɛ këng
–yiisiö yë kë –dhɛ ‘ka, waa-

-dhɛ dɔ “Yʋngbhɔklɔɔ -dhɛ
bha- ‘gü. Kwaa- =minitrë
Ausu ‘ö pë “pɛpɛ ‘ö ‘wo
=mɔɔ -zë wo- -bha ‘ö ‘wo-gla =mangzii –nu ‘gü, -a
–nu –wɔn ‘ö –gban –a –bha,
yö nü ‘ö kë dho –dhɛ bha“dhiϋ
“pʋ‘maasü
–dhɛkpaɔyi “sɔɔdhu ‘ö gun
bha- ‘ka. Tapë ‘ö “dhϋ bha,
-a
‘tɔngdhö
“gblϋ
“sɔɔdhu(5000) woo- slëë ‘gü
“Yʋngbhɔklɔɔ –dhɛ bha ‘gü. Kwaa ‘wɔn dɔ =dhɛ -wa
–dhɛ “kwi –wo ‘gü anakadë.
Anakadë ‘ö bha =ya ‘go –a

'Wɔn 'ö –gban -potaasü –wɔn -bha.

3

"Nimlʋʋ 002 –Zakayabhɔ -Kwɛ 2005	

‘Wɔn ‘ö –gban polio -bha
“Su ‘ö ‘kwa –dhɛ ‘zëzë, ‘ö “kwi ‘dhö-dhɛ Fevrie bha, -a –dhɛkpaɔyi 25 bha
‘yö ‘në ‘sɛɛnnë –nu zua –sü ‘ö “yua
‘wo- -dhɛ “kwi –wo ‘gü polio bha –a
zü –yö bho- ‘ka. -A ‘dhɛ ‘ö –kwɛ ya ‘ka
–a zü –yö –bho “Daloa “sɛ ‘ö ‘wo- dhɛ ‘zü =zloo –pö “sɛ ‘gü bha, nü- ‘gü.
=Minitrë ‘ö –kë kwa –dega –a ‘në ‘ka,
‘wo- -dhɛ Lübɛɛ Mabri Tuakösë, ‘ö go
“Danneëng “sɛ ‘gü , ‘ö ‘wɔn ‘ö –gban
–potaasü –wɔn –bha ‘ö –gban-a –bha
bha, -yö –gun mü. ’Wɔn bha kwaa“Kɔdivuaa –sɛ “dhiϋ -ziö wo –mɛ -nu –
wa –pö =dhɛ ‘mɛ ‘ö “dhϋ dodo ‘ka
kwa ‘gü, –yö ö ‘gü dɔ “gbɩɩ- kö –kwɛ
“saɔdhu, -kwɛ -kaɔng do “piϋ kö “yua

‘ö –kë polio –yua ‘ka, ‘ö ‘në –nu –sɛɛ
-siö bha, ‘ya ‘dho ‘në ‘bha =slɔɔ ‘zü.
–A –wɔn ‘gü, kwaa- “sɛ “dhiϋ –ziö
wo –mɛ -nu bha, -wo kwaa- ‘në –nu
‘ö –nu –kwɛ ‘ö dho ‘ö yö “saɔdhu
bha, -a –nu zua –sü –bha. “Yua bha-wɔn ‘gü ‘zü, -kɔlookota “gblϋgblϋ
‘bha –nu ‘ö ‘wo “kpϋngtaa, ‘ö ‘wɔn
‘ö –gban potaasü –bha ’ö- do –yö ö
“tϋng –kë –a ‘gü, ‘ö ‘wo –a –dhɛ
OMS, ‘ö- do ‘bha ‘wo- -dhɛ UNICEF
‘ö ö “tϋng –kë ‘në ‘sɛɛnnë –nu –wɔn
‘gü, -wo wo –de nu –sü ‘ka ‘ko –zë
“yua bha- ‘ka –sü –dhɛ. –A –wɔn ‘gü,
-wo ‘mɛ -nu ‘ö ‘wo dho yë bha- kë-a –nu –kɔ =wlöö kwa –gɔ “sɛ ya ‘gü-a mɛ “gblü –kaɔng

–yaaga (30.000) –nu ‘sü –sü ‘ka. Kwaaplezidang Gbagbo Lorang –yö “miliɔng këng
–yaaga nu –sü ‘ka kö ‘në –nu ”dhɛ -yö kë‘ka.
‘Wɔn bha ‘yö -dhi Lübɛɛ Mabri Tuakösë –
dhɛ - dedewo ‘yö- nuwɛɛ bho. =Ya ‘go mü
‘zü, “Kɔdivuaa –sɛ -to “dhϋ –sü –bha “kɩsʋ
bha, ‘wëë- ‘ö –ziö midhiaa do –ta –yö ‘sü
–sü ‘ka- ‘gü ‘ö nu
–sü ‘ka =dhɔtrɔɔ -nu
bha –a –nu –dhɛ kö –wo kwaa- -në
–
nu “dhɛ kë- ‘gü, kö “yua bha –yö ‘go kwaa“sɛ ‘gü. =Ya ‘go mü ‘zü “sɛgɔ “wɛɛ ‘bha -nu
–wo kë miliaa do –nu kë “dhϋ kö yë bha –
yö kë –dhɛ =gban “pɛpɛ ‘gü “Kɔdivuaa -ya
yö ‘ka ‘ko “dhiϋ.
=Ya kë “dhϋ kö ‘wɔn –së –dede bha.

'Wɔn 'ö -gban troo 'në -nu -bha

Pë "bin =plɛ ya -a -nu -ga -së -dede 'ka. -Wo -bhɔ wo 'kwëë-, "kɛɛ -a do -zë 'ka -dhɛ "saaga -ya -bha. -A -nu =mɔɔ-.

"Yɩɩ -wɔn
'Nëglɔɔn 'në do 'bha bha 'yö -gban =gee -gɔ. -Kpo 'ö 'wowo "dhɛɛdhö, 'yö- pö yöö "yɛdhɛ kë "siëë- 'ka mɛ -nu "yan
"dhiϋ "dhɛɛdhö 'mü kö mɛ -nu -wa pö ö "gbɩɩ-. -Aga kö
=gee bha =ya ö -kɔ ziö- -bha -blɛɛ 'gü, kö -yaa gën "kan, -

"Gwϋng
Kwa- -pö kwa -de -wo 'gü =dhɛ:
« -Slëslë nü ‘ö =gwan -kan. »

yaa lɔɔ =ya ö -gɛn yö- -ta. "Kaa 'ö 'mɛ bha -a zü -bha, -yaa zü kë
tii 'ka =ni. -A "dhiϋ -zian nü 'ö yöö ö -kɔ kpa- -ta, "iin -a zü kpö
nü yöö -a -gblɛɛn 'kpɔ -ee ? =Gee =de 'pö yaa- "piϋ 'ö ö -gɛn
'go -blɛɛ bha- -ta...

‘Kwa- pö “dhϋ kö kwa –pö =dhɛ bhi
‘ö ‘ü -kwaa ‘sëëdhɛ ‘ö ya ‘ü ü –de nu
–sü ‘ka –a –wo pö –sü –dhɛ –dedewo

Pë -Wlangda -sü

o kë -sü 'ka. -A -blɛɛsü bha -wa -dhɛ 'WAA 'WƆN YAA "YƆƆBHO 'WƆN YAA 'KA.
Mɔyan. 'Sëëdhɛ bha dhiang -wo -nu 'ö 'wo- -gü, -wo -tiantiandhe -dedewo. Mɛ
ang- kë -wo -nu, -gleng -da 'në -nu -bha -wo -nu =gban -wa 'gü. -Yö -ya -sü 'ka
wo 'gü. -A -pë -yö -kë "kwi "sɛ 'ö -kë =Dhusi 'ka, -a 'gü. -A "dhiϋ 'to -dhɛ bha, 'ka- 'gü "kwi -wo 'gü. Pë "bin 'ö -ta yö nü ‘ö –ya ka wëëdhö bha.
do 'bha -yö -wo -sü 'ka blowo 'gü. -Wa -dhɛ -Zuu 'gü bhuö -dhɛ bo -kɔ. 'Sëëdhɛ
-Kɔ 'ö dho kë- -bha kö ü "yan -nu 'ö -zio 'wɔn 'gü -gblü -bha "tϋng ya- 'gü, ü lɔɔ nü- -dhiang zë.
mü =dhɛ kwaa- -kwɛ 'dhö, "su waa- -dhɛkpaɔyi 'dhö, -a -nu dhong 'sëëdhɛ -së
4
ɔ -mü Sɔ 'yuögü =dhong- 'sëëdhɛ.
'wo bha -ka -dho -kpan -a -nu -bha -blɛɛsü 'gü, "Biya, 'Silö. -A "nimlʋʋ -mü 22-

bha, -a ‘kun “gbɩɩ-, ü ‘gü ‘ya ‘do ga-.
‘Dho- ‘ka “lɛɛdhö “lɛɛdhö, ü –dho –a
dɔ- yi do ‘ka.

"Nimlʋʋ 002 –Zakayabhɔ -Kwɛ 2005	
	

‘Ka ka bo ‘sëëdhɛ ya- -wo pö –sü ‘ka, ‘wɔn ‘bha =ya kë ka –gɔ kö ‘ka pö yi –dhɛ, -ka ‘sëëdhɛ kë kö ‘ka bɔ.
Yii- ‘drɛsü –mü 08 BP 857 Abidjan 08 ‘ka. Tel. 22.43.12.72.
‘Mɛ -nu ‘ö ‘wo ‘sëëdhɛ ‘ö ya- -kë, wo –mü =Sai Zoziasü , "Dhɔɔgbö Zafe, =Kesɩ Mɔyan Dhifɔngsü, Valangtɛn Vidrinö
waa- Edhɛna Pɛdhɛkwalösökaya ‘ö- -nu =gban =plɛ ‘wo go Dhusi ‘ö –da “Anɛsü ‘ö go ‘Suisü , -a –nu ‘ka.

‘Ka yën ‘sëëdhɛ =nɛ -a pö –sü –bha –ka ka –bha –zotadhe –nu nu yi –dhë.
Yi ‘yan -yö ka –bha ‘sëëdhɛ -nu -gɔ kö ‘ka- bɔ yi –dhë.
Mɛ -nu ‘wo ‘sëëdhɛ ‘ö =nɛ -a =bɛɛn –an ‘tɔ ‘wo =nɛ Zoziasü Saigbö, -Kese Mɔyan, Zafe ‘Dhɔɔgbö, Valangtɛn
Vidrinö.
Yi –bha ‘sëëdhɛ kë –dhɛ ‘nimlo ‘ö =nɛ : SIL 08 BP 857 Abidjan 08 Tel : 22 43 12 72

5

"Nimlʋʋ : 003 =Zaɔ’ bho =glööbɔ -kwɛ 2005 	"su –bha ‘sëëdhɛ -mü	

Dhiang -wo -tiaandhe

WƆN -TAƆNG -MA 'GÜ 'SËËDHƐ

’Sëëdhɛ ya -yë -kë -mëwɔn ’gü ?

-Më 'ö -kë 'yö bhii ü -de -wo pö ? Sëëdhɛ ’ö ya -yö -kë ü -de -wo ’gü -mëwɔn
’gü, ’yö ’yii kë “Kwi -wo, “Dhima -wo, ’Glɛɛ- -wo -nu ’gü ?
-Ya ’ö- wo kwa -wo ’gü bha, -yö -kë ’’dhϋ kö -ya -zɔn kwa -dhɛ -blɛɛsü ’gü =dhɛ
kwa -dega -wo ’ö -kë =Danwo ’ka bha -yö =bhlëë -sü ’pö. -Wo -nu ’ö -Zlan -ya
-nu -da bha, -a “wɛɛ ’bha ’yaa =bhlëë -sü kö -yö ziö- ’ka- ’bha -ta. ’Pë ’ö -a -dhɛ
’dhö- -bha kö ’kwa- kë, yö -mü =dhɛ kö ’mɛ ’ö “dhϋ -yö =bhlëë -ya ö -de -wo
-bha kö -yö kë -tiaandhe -wo “wɛɛ pö -mɛ -nu "yan 'gü "kpʋngtaa. Yö =nëwɔn ’gü, =ya kë =dhɛ ’bhaa dɔ ü -de -wo -wo pö -dhɛ ’ka, kö -a -dhɛ -ya -bha kö
’ö sü =dɛɛ -bha, ’ü -ya -a draan- -sü -bha.
-A =plɛ -naa -mü =dhɛ -yö -ya kwa -de -wo ’gü “dhϋ kö ’wɔn -nu ’ö ’wo -kë
kwaa- =Danwo pö “pɛɛn -ta, ’wɔn -nu ’ö ’wo -kë kwaa- ’Kɔdivua -sɛ ’gü, ’wɔn nu ’ö ’wo -kö “kpʋngtaa kö ’kwa ’dho kë- -a -nu =gban -wɔn ’gü tii, “kɛɛ kö ’kwa
-a ’bha -nu ma.
=Ya ‘go mü, -a -dhɛ -ya -bha kö bhi ‘ö ‘ü ‘sëëdhɛ ya -a -wo pö sië bha, ’ü kë
=dhɛ mɛ ‘bha ‘ö ‘wo Samadhi mi -kë -a ‘dhö. ‘Mɛ bha ’yö -kpan mɛ do -bha ziaan
-ta kö ’wɔn yaa kë -mɛ -nu -waa -gi, ’yö dho- ’ka ’yö ’wo- “dhɛ -kë, ’yö -kë

"Gwɛɛtaawo	

“klϋϋklϋ. =Ya kë =dhɛ Samadhi mi ’kö
bha ’yii kë nu ’nu ’mɛ bha- -dhɛ,
-mëwɔn ’ö gun yöö- “dhiϋ =slɔɔ ? ’Mɛ ’ö
’wo- -gi bha -yö -mɔɔ -bha ’nu ’ö ga.
’Kwa- pö “dhϋ kö kwa- -pö =dhɛ kö ’bhii
kë dɔ ü -de -wo -gɔ “gbɩɩ- kö- =bhlëë -yö
kë- -bha, “tϋng ’bha -yö -dho -wo ’ö -kë
=dhɛng -pë ’ka, ’ö go “sɛ -bha. =Ya ’go
mü, bhi ’ö ’ü dɔ ü -de -wo -ya -dhɛ ’ka
bha, ü këyɔɔ -ta ’kun. Nu -a -dhɛ. Kë
=dhɛ Samadhi mi bha- ‘dhö.
=Ya kë =dhɛ 'wɔn 'bha 'dhö ü -gɔ kö ’üpö yi -dhɛ 'ö -gban kwaa- =Danwo "sɛ
'gü -wɔn -bha, yii- 'drɛɛsü =nɛ: 08 bp 857
Abidjan 08. Bureau Dan.

Kwaa- =danwo pö "sɛ 'gü -wɔn
‘Wɔn ‘ö -gban =klang- -kë kwa -de -wo ‘gü -sü -bha
Mɛ faan dɔ -wɔn ‘bha =në ‘ö yö.
-Gblü -bha -kë kwaa- “pɛɛn -ta -sü
=gban ‘gü, =klang- ‘ö -kë kwa -de
-wo ‘gü bha ‘yii kë ‘gbaannu “Maa
“sɛ ‘gü. =klang bha -yö ‘dho -sü ‘ka
“dhiϋ -së ‘ka. Kwaa- ‘në ‘ö ‘wɔn
bha -a -gɔ ‘ö yö -sü ‘ka- -bha “tϋng
ya- ‘gü, yö -mü “Zɛ Emaniɛdhö ‘ö
go Klüügwinng, ‘ö -kë ‘zü ‘sëëdhɛ
-nu ‘ö ‘wo kwa -de -wo ‘gü -a “dhɔɔ
dɔ -mɛ ‘ka “Maa “sɛ ‘gü, ‘ö bhɔkwëë -kë =dheglizö UEESO ‘gü
“Maadhö, =në- -bha. “Kwi -a “su ‘ö
-kë Avril ‘ka ‘ö ‘kwa ‘go sië- ‘gü, ‘ö

‘kwa -dhɛ ‘Dannëng -wo ‘gü =Zaɔ bho =glööbɔ bha, -a -dhɛkpaɔyi “saɔdo (6) ‘ö bha,
“Zɛ waa- kwa dheebhang -nu ‘ö ‘wo go “Lʋgwaa “sɛ ‘gü, ‘-ö ‘wo -kë mɛ -nu =klang- kë
-mɛ -nu ‘ka Danwo ‘gü bha, -wo kë -yakwëë ‘kpii- -kë -a ‘ka “Lʋgwaadhö. -Wo kë
-yakwëë bha- -kë «dhϋ ϋ kö yë bha ‘wo- kë sië -kɔ ‘-ö- -bha, ‘ö ‘dho sië “dhiϋ -së ‘ka
-kɔ -nu ‘ö- -bha, kö ‘wo- pö wo ‘ko -nu -dhɛ. -Yö “dhϋ tɛan- ‘ka =dhɛ -gblü -a “pɛɛn ta -dhɛ -mü, “kɛɛ -Zlan “nuwɛɛ; yë bha kwaa- ‘në -nu bha, -wa -bha -dedewo -së ‘ka.
“Maadhö Liblövidhö =klang- -kɔ do (1) -yö mü. -Dɔyagwinng, -a do (1) -yö mü. ‘Mɛ ‘ö-gɔmɛ ‘ka yö -mü madamö “Sadhiëë ‘ka. Blungdhö “sia- =yën, =klang- -kɔ “sɔɔdhu (5) wo mü. ‘-Mɛ ‘ö- -nu -dhɛ “dhiϋ, yö -mü ‘Go- Zulö ‘ka. “Sanggwinng, -a do (1) -yö mü.
“Zɛ Emaniɛdhö do bha =në ‘ö- -gɔmɛ ‘ka. Klüügwinng, -a do (1) -yö mü ‘ö “Sëë Denisü
‘-ö- -gɔmɛ ‘ka. “Lʋgwaadhö, -a -yiisiö (4) -wo mü. -A ‘gbɛ ‘bha -nu -wo -dhö
Gbiangwinng “sɛ ‘gü. =Ya kë “dhϋ kö kwaa- ‘në -nu bha, -wo yë bha- -bha -dedewo.
Kö Atanna -ya -nu gba faan ‘ka -wo ’dho- ’ka “dhiϋ bha ‘aa -yö kë -oo ?

L’orthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes qu' en français.
Attention:
1. c, h, j, qu et x n'existent pas en dan.
2. r ne se trouve jamais au début d'un mot.
Voici le reste de l' alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
=wee
sel
ɛ
"pɛ
déchirer
ɛɛ
=wɛɛ
moquerie

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö
u

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö
töö
"su

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune

ü
üü
ün
üün
ϋ
ϋϋ
ʋ
ʋʋ

'gü
"güü
=blün
glüün
"gϋ
"bhϋϋ
"tʋ
"tʋʋ

intérieur
amère
miette
rouler
brûler
tarir
oreille
sauce

-Wo 'dho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saa-

"dhü
'kɔ
dë
=zɛ
-dhɔ
"klang'yënngsavon

arbre
maison
père
termite
amour
singe
soleil

"Nimlʋʋ 003 =Zaɔ’ bho =glööbɔ

-Kwɛ 2005	

'Wɔn 'ö -gban Diksiɔnngdhɛɛ 'sëëdhɛ -bha
'Sëëdhɛ, 'ö -wo kpö 'gbɛ, 'ö- 'dhɛ
"dhϋ -a 'klɔɔ- 'dodo dho kë- 'gü: -kwa de -wo 'gü, "kwi -wo 'gü, Dhuusi -wo
'gü, 'Glɛɛ- -wo 'gü,-a
-wɔn -yö "sia-.
-Wa -dhɛ "kwi -wo 'gü diksiɔngdhɛɛ.
M ɛ -nu -wa -yë -bha
'Sëëdhɛ 'ö "dhϋ bha, -a kë -sü zü yö -bho -kwɛ "gblü =plɛ waa- ö ga do naa 'ka. =Ya kë "dhϋ kö -a -kwɛ -yiisiö naa nü 'ö ya. Kwaa- -dhɛng -nu 'ö 'wo
-kë "Kwi "puu -nu 'ka, 'ö 'wo go "sɛgɔ 'ö
'wo- Dhuusi -kë -a 'gü, 'ö yë 'dhɛ bha

'wo- "yan dɔ 'gbaandhö, nü 'ö 'wo yë
bha- -bha.
-Wa mɛ do -dhɛ Vidrinö
Valanngtɛn 'ka, 'yö 'wo- mɛ do -dhɛ Ana
ƐƐmanö. 'Mɛ 'dhɛ -nu 'ö -nu "saa- 'gü dedewo 'ö "kwi -nu bha 'wo nu yë bhakë bha, wo -mü Maagödhitö Boli 'ö
'kwa- 'tɔ kpɔ 'Wɔnsë bha waa- Toma
Beaatö 'ö =ya gun =ya =gwëë
Gbiaa "sɛ 'gü, 'a -nu 'ka. =Dhuusi "kwi nu bha, woo do 'waa mü 'ö 'wo yë 'ö
"dhϋ bha- -bha. Kwa -dega -a 'në =plɛ
'wo -kë 'sëëdhɛ -slëëta -mɛ -nu 'ka kwa

-de -wo 'gü, wɛng- -nu nü yë bha 'wokë -sü 'ka -dedewo. -Wa mɛ do -dhɛ
=Kesɩ Dhifɔngsi. Yö nü waa- Vidrinö
'wo- -bha "Gwɛɛtaa -wo 'gü. 'Yö 'womɛ do -dhɛ Lo Zafe. Yö nü waa- Ana
ƐƐmanö 'wo- -bha Blowo 'gü 'pö. =Ya
'go 'sëëdhɛ bha- 'gü, -a "wɛɛ 'gbɛ 'bha
-nu -wo mü 'ö 'wo- -bha. -Kwaa 'gü ma
=dhɛ 'sëëdhɛ "pɛpɛ bha -wo -kë "dhϋ kö
kwaa- =Danwo 'ya 'dho kë- -ga -bhaa
'gü -pë 'ka.

Kwaa- "Kɔdivuaa -sɛ 'gü -wɔn
‘Wɔn ‘ö -gban =klang- “gblϋgblϋ -nu ‘ö ‘wo Nivɛɛsite -a -nu -bha

'Wɔn -së ‘bha ‘ö =klang’’gblϋgblϋ -nu ‘ö ‘wo
Nivɛɛsite waa- -naa =klang- gɔmɛ -nu -wa -da ‘gü yö =nɛ.
=Dhɛ ‘ö woo -dede ‘wo
‘yaannu, ‘ö ‘wo wo -zo gɔn,
‘yö ‘wo pö =dhɛ ‘ö -kë =dhɛ
woo- =klang- -kɔ -nu,
‘sëëdhɛ -wo pö -dhɛ ‘ö -kë
=dhɛ ‘sëëdhɛ -yö -gun yöö
kë ‘nu mü, kö -wa =loo mü wo ‘yaannu -wa -nu -wo pö
bha, -a pë =gbaan kë zii, ‘mɛ
‘ö yöö dɔ -a -nu -gbangɔ kö dhɛ -nu ‘ö ‘wo bha -wo -pë
kë, ‘yaa ‘dhö, ‘yö woo -dede
‘wo wo -kɔ -da ‘wɔn bha‘gü. -A zü -yö -bho =klang-

‘dhɛ -nu ‘ö ‘wo =klang-kë Nivɛɛsite -dhɛ ’dhɛ ‘ö
Kokodi -dhɛ ‘gü, =në -a -nu ta. =Klan- -nu bha ‘yö mɛ do
-yö ‘wëë- këng do (500 frs)
bho, ‘yö- -naa =klang- -gɔ mɛ -nu bha ‘mɛ ‘ö "dhϋ ‘ö
‘wëë- "gblü do ( 5000 frs )
bho. -Wa zü -bho "dhϋ "kwi
-a "su ‘ö -ziö ‘ö ‘wo Mars
-kë, ‘ö ‘kwa- -dhɛ ‘Dannëng
-wo ‘gü << -Zaka -ya bhɔ >>
bha- ‘gü. ‘Wëë- ‘dhɛ ‘ö -waa
=slɔɔ =kö -ya kë "miliɔng yaaga waa- ‘wëë- "gblü
këng do ö -kɔ =plɛ
(3.600.000). =Klang- -gɔ -mɛ
-nu waa- woo- =klang- "dhiϋ

‘në -nu bha -wa -kë "dhϋ kö
guvɛɛnöma -yö "kan ‘në
‘bha wo ö -ta. -A -dhɛ -ya
-bha =dhɛ yö =në -a -bha yë
‘dhö -mü ‘nu. Kwa -wo -ya
‘gü do ‘yö ‘kwa =klang- -nu
bha -a -nu nuwɛɛ -dede bho.
Atanna -ya -nu -kɔɔwɔn dhi.
-A -gɛn -mü =dhɛ ‘ö gun
-blɛɛsü =ya kë =dhɛ -kɔ ‘ö
bha- ‘dhö kö- -nu =klang- kë
-dhɛ ‘yaa -tiaandhe, pë see=në ‘ö ‘wo- wo, ‘ko =në ‘ö
‘wo- zë ‘yö mɛ ‘dhö ga, ‘ö
=bhlëë ‘yaa -ya =klang- -gɔ
-mɛ -nu oo, didhɛtëë -nu oo,
-a
-nu
-bha
=klang"kwanngdhɛ "gblϋgblϋ -nu

bha, -a -nu ‘gü. =Ya kë "dhϋ
kögɛn -dee -së =në kwaa‘në -nu ‘wo- sü bha.
=Ya ‘go mü =klang"kwanngdhɛ bha, -a ‘dhɛ ‘ö
-Buakɛɛ -a dhi -dee "pu -dhɛ
‘yaa =gblɛɛn ‘zü. -Zianwo
=minisü ‘ö -kë naɔ -yö mɛ
-bha =minisü ‘ka kwa -gɔ "sɛ
‘ö ya ‘gü, ‘ö ‘wo- -dhɛ Soro
Giyɔngmö, -yö "miliɔng
"saɔdo ( 6.000.000 ) nu -sü
‘ka kö klang- "kwanngdhɛ
-dhɛ ‘ö -Buakɛɛ bha, -a -dhɛ
-nu ‘ö ‘wo see- -sü ‘ka -wa
-nu -pë kë- ‘gü.

Kpʋngtaadhɛ -wɔn
‘Wɔn -kë -ta “puu ‘ka -sü -waa -yaflëë ‘gü -sü
Dɔ ‘ö ‘kwa wo =dɛɛ,

-dhɛ

=gban

“pɛpɛ

‘gü

“kpʋngtaa, ‘wɔn ‘ö -gban
-ya -de ‘flëë- ‘gü -sü -bha,
‘wɔn -nu -kë -ta “puu ‘ka

-sü -bha, -a -nu =slɔɔ -sü
=ya kë “gbɩɩ-. -A -kë “dhϋ
-sü bha- ‘gü, “kpʋngtaa,
“pɛɛn ‘dhɛ -nu ‘ö ‘wo -kë
=Dhamlɛɛkɛɛn

“sɛ

-gɔ

“dhuϋ- =yën -dhɛ -nu, “sɛ

-nu ‘ö ‘wo ‘yënng- -wo
2

-zian ‘ka, Mɛtii “sɛ -nu, sɛ

mɛ =gban -bha ‘ka -a -wɔn

-nu ’gü, -ya -de ‘flëë- ‘gü

yöö doseng ö bha pë ‘ka.

“wɛɛ ‘bha -nu ‘ö ‘wo to -a

-sü waa- ‘wɔn -nu -kë -ta
“puu ‘ka -sü bha, -a -nu
-wɔn -yö kë -sü ‘ka “gbɩɩ-

-a -nu ‘gü. Kë -kɔ yaa- -nu,

-gblü -nu ‘wɔn -nu ‘ö ‘wo
“sɛ -nu dho =taama =në

‘ö -wa ‘sɔ. -A -kë “dhϋ -sü

-wɔn ‘gü, -yö -së kö ‘mɛ ‘ö
“dhϋ dodo ‘ka, -yö ‘pë ‘ö

‘kun “gbɩɩ-. ‘Ya ‘dho- kë-

‘pë ‘ö nu sië =dɛɛ ‘ko -san,
-gblü, “ninaa, ‘wɔn yaa suu

=gban -suu ‘ka, ‘yö bha.
-Yakwëë- ’kpii- ’ö kë -kë
“dhϋ =mlɛɛkɛɛn “sɛ ’gü bha,
=minitrë ’ö -kë dhebë ’ka
kwaa- ’Kɔdivuaa -sɛ ya ’gü ’ö
’wo- -dhɛ Zanö Pömɔ, ’ö yö
nü ’kɔdhi ’gü -wɔn -nu,
dhebë –nu -wɔn, ’në -nu

-wɔn -nu ‚’wo –gban -a -bha
bha, -yö -gun -a -ta, waa- ö
-dɔ -bha -nu ’ö ’wo -kë
dhebë -nu ’ka, -a -nu =gban
-wo kë -dho.
’Kwa- pö “dhϋ kö kwa-pö =dhɛ -a -dhɛ -ya -bha kö
kwaa- ’në dhebë -nu, kwa
dheebhang dhebë -nu,
kwaa- dhebë -nu, -a -nu
-dhɔ -yö kwa kë kö ’kwa- nu -wɔn ’kun “gbɩɩ-, ’kwa dɔ
-a -nu -gban -gɔ yi =gban
“pɛpɛ ’ka kwaa- -tosɛa ’gü.

"Nimlʋʋ 003 =Zaɔ’ bho =glööbɔ

-Kwɛ 2005	

‘Wɔn ‘dhɛ ‘ö yö -yö -gban "yi -wɔn -bha
“Su ‘ö ‘kwa- -dhɛ

bha- ‘gü, -kpan ‘kwëë- -kɔ

‘kɔɔdhö -wo “yi -see -kɔ ‘ö

mars, ‘ö -ziö yö bha, -a

‘kwa “wɩ sië- ‘ka bha. -Wa

‘ö- -bha, ‘ü “yi -zë ‘ü mü ü

Dannëng -wo gü -zaka -ya
bhɔ ‘ö ‘ Kwi ‘dhö- -dhɛ
-dhɛkpɛayi -kaɔng =plɛ ö

ga
=plɛ
-naa
bha,
“kpʋngtaa -dhɛ -to "dhϋ -sü
-yö kë ‘wɔn ‘ö -gban "yi

‘ö "dhϋ bha, -a -kaɔng do ö
ga -yaaga -naa ‘ö gun, ‘yö
-kë "dhϋ kö -wa -zɔn kwa
-dhɛ =dhɛ "yi -wɔn bha
‘wɔn =bhlëë -sü -dede -mü.
-A -dhɛ -ya -bha kö

-wɔn ‘kun "gbɩɩ-.

-wɔn -bha, ‘ö -zo -gɔn -a

‘kwa-

‘ö bha -wo wo -zo -gɔn -a

-kë =dhɛ ‘waa “yi ‘dhɔ

-wɔn -ta. -Kwɛ -ya bhɔ -kɔ
‘ö -bha ‘dodo ‘ka "yi -wɔn
-wɔn -ta. -A -kë "dhϋ -sü

‘Kwa ‘dho -a see-. Mɛ ‘bha
-nu ‘ö ‘wo mü =dhɛ ‘kö

bha, =wa kë mɛ -nu -gɔ

-dhi -a -nu -dhɛ -a ‘ka.
Ü -kë -dhɛ “ʋʋ -dhɛ

bha -tosɛa -zë ‘gü, kö -yö
-së kö ‘ü- ‘kun -së. -Yö -kë
-klɔng ‘ka, “yi ‘tuɛɛ- ‘ka
‘bhlaadhɛ -nu ‘gü, -yö -kë

“kwi =plöö, baa- -a -bha

-së ‘ka, -a ‘kun -së. =ya kë
“dhϋ ‘yö ‘bha- mü ‘yö

Kwaa- “Kɔdivua -sɛ
‘gü, minisü ‘ö “yi -wɔn -wɔn
waa- “bü -wɔn ‘ö -gban -a
-bha, -ya -pö =dhɛ “yi ‘ö kwa
-gɔ “sɛɛdhö -yö ‘gbɛ
-dedewo. “Yi =gblü -nu ‘ö-dhɛ ‘dhö- -bha kö ‘kwa- -nu
-yë kë, ‘kwa baa- -nu -bha
‘kwa pö ‘kwa- -nu dhong,
-wo -da midhiyaa ‘gü. ‘Wɔn
‘dhɛ ‘ö =ya ‘to yö -mü =dhɛ
kö ‘kwa -a -nu -yë kë -së
-dede ‘ka.

“yua ‘yaa -da ü ‘gü.

Mɛ =slɔɔ -pë -nu -wɔn
-A yi ‘në ‘bha =ya
=gwëë kwaa- “Kɔdivua -sɛ
ya ‘gü, ‘wɔn ‘ö -gban -piöga
-ma
-sü -bha ‘ö “Kwi
‘dhö- -dhɛ telefɔnö bha, -a
kë -sü =ya kë ‘në ‘bhawo së.
Ü -mɔɔ -a -bha ’ö ‘ü ü
bha =dhiɔɔ -kë ü bha mɛ dhɛ “vaandhö =taayöma.

-piöga -ma -sü -wɔn

‘Kɔ “gblϋgblϋ -nu ‘ö ‘wɔn
‘dhɛ bha ‘ö -gban -a -nu
-bha
-wo -yaaga. -A
-blɛɛsü -sü -mü telekɔmö
’ka. Yö =në telefɔnö ’dhɛ ’ö
’wo - -ya ’kɔɔdhö bha, -a
-wɔn -yö -gban -a -bha. -A
=plɛ ‘ö ‘wo to wo -mü
telesɛdhö waa- Orangziö
‘ka. Wo -zë -a ‘dhɛ ‘ö ‘wo-

=nëng wo “tʋ -bha ‘wo
dhiang zë- ‘gü ‘wo -ziö ’ka
bha, =në -a -wɔn ‘dhö -gban
-a -nu -bha.
‘Pë -nu ‘ö ‘wo bha yö
=në “tϋng ‘ö ya- ‘gü, wlüü”
-në -nu ‘wo ‘wëë- =slɔɔ sië‘gü. =Ya kë “dhϋ kö kwa
-mɔɔ -a -bha ‘ö ‘kwa kwaa
‘në -nu faan dɔ -a -nu kë -sü

-bha; ‘yö -kë =dhɛ kwa -ta
‘kun -dhɛ ‘bha -nu ‘dhö. -A gɛn -mü =dhɛ -wo -mɔɔ -a bha ‘ö ‘wo wo -dega -bha
‘bluu- ‘kplü sɔng =slɔɔ- ‘gü
‘ö ‘waa -fɛɛ -ya wo ‘kpɔ -mɛ
‘ö ‘wo -kë kwa ‘ka, kwa
-bha ‘gbɛ.

‘Wɔn ‘ö -gban -dhɛng -nu -bha wo dhɔɔbhaadhɛ -ga -sü -bha
-Dhɛng -nu ‘ö ‘wo go “sɛ “wɛɛ -nu
‘gü ‘ö nu -naa wo dhɔɔbhaadhɛ -nu
-ga kwa -gɔ “sɛ ‘gü ‘ö “Kwi ‘dhö -a -nu
-dhɛ turistë bha, =wa nu -kwaa -dhɛ
“bhɩbhɩ -nu -ga -dhɛ ‘gü, -yö -kë ‘wëë-da -sü ‘ka -kwaa “sɛ ‘gü. -A -gɛn -mü
=dhɛ -wo ‘pë -nu ‘ö ‘wo- -nu -pëkë
wo -kɔ “dhiϋ, ‘ö ‘wo- -nu -kë -gaga nu, gbɛ” “sɛ -nu, waa- pë “wɛɛ ‘bha nu ‘ka, -wa -nu -dhɔ ‘gbɛ -dedewo ‘ö
‘wo dho ‘ka wo -gɔ “sɛ -nu ‘gü. -Kwaa

“sɛ ya- ‘gü, “kwi -pö zii ‘ö -kë Basamö
‘ka Biya -dhɛ “sɔɔ -kɔɔyi “dhiϋ bha,
“Maadhɔɔ ziando ‘ö “kwi ‘dhö- -dhɛ
=sangmödi bha, -dhɛng -nu bha -wo
-nu -a ‘ka -dedewo pë -sësë -nu -ga.
Kwaa- “sɛ ‘gü -mɛ ‘bha -nu -dede -wo
-nu ‘pö -dhɛ -nu -ga -dhɛ -nu ‘gü. ‘Wɔn
bha -a yaa -dhɛ ‘ö- -bha -yö -mü =dhɛ a ‘gbɛ -dhɛ =ya kë “dhϋ ‘yö gɔɔgbɩɩmɛ nu, ‘wɔn yaa kë -mɛ -nu -wa -dhɛng nu bha -a -nu sëëbho,
-waa -nu

=kwaan. =Ya kë “dhϋ ‘wɔn -kë ‘flëë‘gü -sü ‘yaa kë -dhɛng bha- -nu -gɔ. A -kë “dhϋ -sü bha ‘yaa kë kwaa- “sɛ
ya -a ‘tɔ -së ‘ka. ‘Yaa yö -zë ‘ka, ‘mɛ -nu
bha -a -naa -dhɛ -nu -ga -sü, pë ‘dhɔ sü, -yö ‘wëë- -nu kwaa- “sɛ -dhɛ. Kö- dhɛ -ya -bha kö kwaa- -dhɛ -nu ‘ö dhɛng -nu ‘wo =mɔɔ-bha ‘ö
‘wo- -nu -ga bha, ‘kwa- -nu
-wɔn
‘kun -së -dedewo.

'Wɔn 'ö -gban -potaasü -wɔn -bha.
‘Ko -zë ‘taa- "kpɛa ‘ka -sü
‘Taa- "kpɛa mü -sü ’ö mɛbhɩɩ‘bha -nu -gɔ =dɛɛ -ya ziö -naa -dede ‘gü.
"Kɛɛ -"sɛgɔ -nu ‘ö ‘wo "kpʋngtaa
‘yënng- -wo -zian ‘ka "sia- =yën mɛ -kɔ së ‘gü "pɛɛn ‘ka, -a -nu -bha fiëë ‘në
‘bha =ya kë. -A -gɛn -mü =dhɛ ‘mɛ -nu
‘ö ‘wo -kë -a ‘taa- bha, -a -bhlaa ‘kpɔ
-mɛ -nu ‘ka =dhɛ -kɔ ‘ö ‘kwa "kaflɩɩ
-

dhɛ -nu, =kakao -dhɛ -nu kpɔ- ‘ka ‘dhö
bha, -wo kë dhiang -zë -a -nu -dhɛ
-dedewo ‘ö ‘wo wo =kwaa -a -kë "dhϋ
-sü -zü. =Dhɛ ‘ö -kë "dhϋ ‘yö ‘wo- -nu
gba ‘wëë- ‘ka ‘dɔɔndhö kö -wo tapë
"wɛɛ -ke kë. Dɔ ‘ö ‘kwa wo =dɛɛ "pɛɛn
’dhɛ bha, ‘taa- "kpɛa fiëë =ya kë -a -nu
"piϋ mü. ‘Mɛ -nu ‘ö ‘wo -kë =dhɛ ’ko -

zë ‘taa- "kpɛa ‘ka -sü -yö -gban -a -nu
-bha "kpʋngtaa bha, -wo kë dhiang do
bha- -zë "sɛ "wɛɛ ‘dhɛ -nu ‘ö ‘wo to ‘pö
-a -nu ‘gü =dhɛ ‘mɛ -nu ‘ö -a -nu -bha
fiëë =ya kë bha- ‘dhö, "kɛɛ ‘yii kë kë
-dan "kwëë -wɔn ‘ka. ‘Sëëdhɛ -nu ‘ö
‘wo- -kë -kwɛ -bha "ni ‘ö yë bha ‘ö ‘dho
sië "dhiϋ "iin ‘ö ‘yaa ‘dho sië "dhiϋ kö
3

"Nimlʋʋ 003 =Zaɔ’ bho =glööbɔ
‘wo- -naa dɔ bha, ‘yö ‘wo ‘yaannu ‘wo
-a -nu -ga. ‘Yö ‘wo ‘wɔn =slɔɔ- ‘gü =dhɛ
"sɛgɔ "wɛɛ -nu ‘ö ‘wo to "kpʋngtaa bha
‘wii kë ‘wɔn bha- ‘gü ma =kö. =Dhɛ ‘ö
-kë "dhϋ ‘yö =zang -nu ‘ö ‘wo ‘ko -zë
‘taa- "kpɛa ‘ka "dhϋ bha ‘wo wo ‘ko
-dee ‘bha yö kö ‘wo ‘ko zë -kɔ "wɛɛ ‘sü
‘taa- ‘ka. -A -wɔn ‘gü Zangvie ‘ö -kë "su
-blɛɛsü ‘ka -kwɛ ‘gü, ‘ö -ziö ya, -a
dhɛkpaɔyi -kaɔng -yaaga (30 ) -naa bha,
"kwi -gɔmɛ ‘kpii- ‘bha ‘ö ‘wo- -dhɛ
Antonio Maria Rosta ‘ö -kë "sɛgɔ -nu ‘ö
‘wo "kpʋngtaa, -a ‘dhɛ -nu ‘ö- -nu -kɔ
‘dhö ‘wɔn doseng -bha, ‘ö ‘wo wo ‘ko

-Kwɛ 2005	

-wo ‘gü ma, ‘wo- -nu -dhɛ "kwi -wo ‘gü
( ONUDC ), -a -nu -bha didhɛtëë ‘ka, ‘yö
‘tɔng- -ya "kpʋngtaadhɛ -to "dhϋ -sü
=gban ‘gü ‘taa- "kpɛa -wɔn "gblʋʋ "piϋ
. ‘Yö- pö =dhɛ mɛ "pɛpɛ ‘ö ‘wo -kë -a
-ke kë -mɛ -nu ‘ka, -a "dhɔɔ dɔ -mɛ -nu,
"iin -a mü -mɛ -nu ‘ka, ‘mɛ "ʋʋ ‘mɛ ‘ö
=zang -nu ‘wo dho- ‘kun- ‘taa- -wɔn
"gblʋʋ "piϋ, -wa -mɛ -da -kaso ‘gü.
Ü -kë -dhɛ "ʋʋ -dhɛ ‘kö- ‘gü
"kpʋngtaa, ‘ü ‘taa- "kpɛa sɛɛnnë -ziaan
mü ‘ö ‘wo ü kun, -wo ü -da -kaso ‘gü.
=Ya kë "dhϋ kö ‘mɛ -nu ‘kö ‘wo- -bhlaa
kpɔ kö -yö -dho kë -a -nu -bha "gbɩɩ -

dedewo. -Kwaa dɔ =dhɛ ‘taa- bha -yö
mɛ -see ‘ö mɛ -kë -tamamɛ ‘ka. =Ya kë
"dhϋ kö -kwa kwa ‘gü dɔ "gbɩɩ- kö kwa
=gloo -kɔ -yö kë -së -dhɛ "ʋʋ -dhɛ ‘ö
‘kwa- -bha -a ‘gü. -Kwaa kë -së kö kwa
-gɔ -to ‘gü -wɔn ‘ya ‘dho kë- kwa
dhɔɔbhaa -wɔn ‘ka. Didhɛtëë bha -ya
-pö =dhɛ ‘mɛ ‘ö- ‘taa- -bhlaa ‘dhö- -nu
-gɔ, -wa -naa ‘bhlaa- =gban see-. ‘Mɛ
‘ö- -dhɛ "gblϋgblϋ ‘dhö- -nu -gɔ, -wo dho -a -nu gba ‘wëë- ‘ka kö -wo wooyë "wɛɛ kë- ‘gü.

'Wɔn 'ö -gban troo -nu -bha mɛ wɔnkɔ -nu 'gü
Mɛtii “sɛ ü -dho
“gla- “tϋng -mɛɛ ‘gü bha,
‘sëëdhɛ do ‘bha ‘tɔ -mü.
‘Mɛ ‘ö- -bɛn zë -wa -dhɛ
Zozɛfu “Ki Zɛɛbo. =Klang“gblϋgblϋ -nu ‘ö ‘wo
Nivɛɛsite, -a -nu -gɔmɛ do
-mü. ‘Wɔn ‘ö -gban -kwɛ
-zlan -nu -bha “kpʋngtaa
‘yö =klang- -nu bha -a -nu
=draan- ‘ka. ‘Sëëdhɛ bha -a
-bɛn -yö zë -sü ‘ka “Kwi -wo
‘gü. Zozɛfu -bha dhɛa” ‘kpɔ
bha, dhɛa” ‘kpɔ -bhaasü,

Mɛtii “sɛ, ü -dho “gbla- “tϋng -mɛɛ ‘gü ?

“kɛɛ =bhlëësü -mü. -Ya -zɔn
kwa -dhɛ ‘sëëdhɛ bha- ‘gü
=dhɛ Mɛtii “sɛ -to “dhϋ -sü bha “dhiëng ‘ö dho “dhiϋ
bha, ‘pë ‘ö mɛ zuë” “dhiϋ
=tɛɛ yö -mü. -A -gɛn -mü
=dhɛ ‘kwa -dhɛ -ga =dɛɛ
-dhɛ =gban “pɛpɛ ‘gü Mɛtii
“sɛ -to “dhϋ -sü ‘gü, “dhi
-naa ‘ö ‘në ‘kpɔ -mɛ waa- ö
gbö =zinng ‘gü, -a ‘dhɛ ‘ö
-Zlan ‘gü -mɛ -nu waa“Mɔɔ- sëëbho -mɛ -nu
=zinng ‘gü, ‘ko, -gblü ‘ö “sɛ

do ‘gü -në -nu =zinng ‘gü, -a
‘dhɛ ‘ö “sɛgɔ =plɛ =zinng
‘gü, pë “pɛpɛ -nu ‘ö ‘wo
bha, =në ‘ö =wa ‘sɔ. “Kɛɛ kë
’ö- wo “dhϋ bha, -a ‘bha nu =wa kë, ‘mɛ -nu ‘ö ‘wo
go “sɛ -ziaan “wɛɛ -nu ‘ö
‘waa Mɛtii “sɛ ‘ka, -a -nu
‘gü, =në ‘ö ‘wo nu “dhinaa nu bha- -nu ‘ka. -A ‘bha -nu
-gɛn
-yö -gban tapë -nu
‘ö ‘wo
-kë “kaflɩɩ -nu,
=kakao -nu, yee” -nu,
“klëën -nu, “gwɛɛ -nu, -a

sɔng -kë ‘ya- -sü -nu -ta. -A
“wɛɛ ‘bha -nu -mü, ‘wɔn -kë
-de ‘flëë- ‘gü -sü ‘ö ‘yaa kë
‘ö- wo mɛbhɩɩ- -nu
-gɔ
‘wɔn -nu ‘gü, -a ‘ka.
Zozɛfu -yö Mɛtii nu kwa -zo -bö =dhɛ ‘kwa
dhi kwa ‘ko -dhɛ. -A -gɛn mü =dhɛ ‘kɔdhi =ya “pɛ ‘yö
goo ‘dhö ö -wɛɛ =slɔɔ. ‘Kwa
dhi kwa ’ko -dhɛ -dedewo
‘wɔn ‘yaa ‘yii dho ö -wɛɛ yökwa =zinng ‘gü.

"Yɩɩ -wɔn
“Kwi gɔn do -waa Mɛtii do

-nu =në ‘ö ‘wo wü ga -bhö =dhɛ -kɔ

-du -nu, wü -nu, =në ‘ö ‘wo “dhɛ

-dhɛkpaɔyi do ‘ka =tabɛdhi ( -waa pö

‘yii dhiang ‘bha zë. =Dhɛ ‘ö woo wo

“pɛpɛ ‘ka. ‘Mɛ -nu ‘ö ‘wo gun ’mü bha

=në ‘ö ‘wo -kpan wo ‘kwëë -Buakɛɛ

“dhϋ kö -wa -pö ‘taablë “kwi -wo ‘gü )
do -bha pë -bhödhɛ ‘gü. ‘Ö gun “dhϋ
bha kö mɛ ‘gbɛ -dede -wo mü. -Aga

‘yö ‘wo gun pë -bhö sië. -Tɔ -yö -gun
“tʋʋ ‘gü. -Tɔ bha ‘yö Mɛtii bha ‘ö -ya

-a ga ‘wü -sü -bha ö “sɔn ‘ka “wɛ
wlën” wlën” dhö ‘ö- -bhö. ‘Yö ‘wɔn
bha ‘yö ma “Kwi gɔn bha- ‘ka, ‘yö- pö:

<< Yi -zë ‘ö yi -gɔ “sɛ ‘gü, ‘gbɛn-

‘ö ‘ü- kë sië bha- ‘dhö.>> Mɛtii bha

bo pë -bhö -sü ‘ka, ‘yö pë -kpa -mɛ ‘ö
nu -a -nu -dhɛ “dhɛ ‘ka kö -wa ziö pë
=bhee -ta. “Dhɛ bha -wa -dhɛ “kwi
wo ‘gü saladö. Mɛtii bha ‘yaa gun-

-

bhö sië, ‘yö “Kwi gɔn bha ‘ö pö- -dhɛ:

<< -Kwa saladö -bhö -dhe ! >> -A
-zo -ya ‘ka ‘yaa gun yöö- pö “dhϋ; kö
Mɛtii bha -yaa pö- -dhɛ: << Yi -zë ‘ö
yi -gɔ “sɛ ‘gü, -bho -nu, “bhlaa -nu ,

"Gwϋng
Kwa dë -nu -wa -pö =dhɛ : << -Bho ‘ö dhɛ ‘ö -a -bhö, ‘yö -a -bha ‘në ‘dhö -a -bhö. >>
4

-bhö.>>-Ya -pö “dhϋ ö faan =gban
‘yö- -nu =gban ‘dhö -ya “yɩɩ ‘to -sü
-bha. “Kwi gɔn bha ‘yii kë =mɔɔ- -bha
kö -yö dhiang ‘bha zë ‘pö.

“Sɛ -yö do “kɛɛ -a -ta -wɔn ‘yaa do

kwe“ -mɛ -nu.
=Kesɩ

Dhifɔngsü

"Nimlʋʋ 003 =Zaɔ’ bho =glööbɔ
"Kwi -wo =ya kë ü dhɔɔbhaa -pë ‘ka "tϋng =gban

‘gü, ‘bha -a pö ü bha ‘në -dhɛ, -yö kë ‘pö ü "yaan ‘ka =dhɛ

ü bha ‘në =ya kë ‘kpii- kö "Kwi -wo =në yöö kë -a
dhɔɔbhaa -pë ‘ka. Yö =në- -wɔn ‘gü, ‘yö- -dhɛ ‘dhö- -bha

-Kwɛ 2005	

kö ü -de -wo -dhɔ -yö ü kë kö- -dhɔ -yö gun ü bha ‘në kë -naa.
-A -zɔn -a -dhɛ =dhɛ mɛ -de -wo bha -yö =dhɛ mɛ -de
‘kpɔ -mɛ ‘dhö. -A yaa ‘yaa ‘dhö. =Ya kë "dhϋ kö ü -de -wo ‘ya
‘dho kë ü ‘gü ‘ya-.

Pë -Wlangda -sü
"Su ‘ö -kë kwa -wo ‘gü ‘kplö (‘Dannëng -wo ‘gü )
‘ka ‘ö "Kwi ‘dhö- -dhɛ Juin bha, -a -dhɛkpaɔyi -kaɔng do ‘ö
ga do (11) -naa bha, -kɔlookota ‘ö -kë ONG Projet Dan
‘ka, ‘ö yö nü ‘ö kwaa- ‘sëëdhɛ -nu ‘wo -kë -Zlan -wo
‘sëëdhɛ, -kwɛ -zlan ‘sëëdhɛ, mɛ =klang- -kë -bha ‘sëëdhɛ
-nu ‘ö -da ‘ka -a ‘gbɛ "wɛɛ ‘bha -nu -bha, -a -nu -bɛn zë

kwa -de -wo ‘gü bha, -yö ‘mɛ "pɛpɛ ‘ö ‘kwa -kë =Danwo pö -wo
pö -mɛ -nu kwa ‘ka -dhɛ "ʋʋ -dhɛ ‘ö- ‘gü ‘kɔdivua -dhɛ -zë -a ‘gü,
kwa -dhɛ -sü ‘ka ‘Biya, -dhɛ ‘ö -kë ‘sëëdhɛ suu =gban -wo pö
-dhɛ ‘ka, ‘ö ‘wo- -dhɛ bibliotɛkö nasiɔngnadhö bha, -a ‘gü,
"dhɛdhɛ "suɩsiö -naa ‘ka dhia" "piϋ. -Kwa kwa ‘gü dɔ "gbɩɩ- kö
‘kwa ‘dho kwa -de -wo =kɔɔn -dhɛ ‘gü.

Pë "bin =plɛ ya -a -nu -ga -së -dede 'ka. -Wo -bhɔ wo 'kwëë-, "kɛɛ -a do -zë 'ka -dhɛ "saaga -ya -bha. -A -nu
=mɔɔ-.

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ.
Yii- ‘drɛsü -mü 08 BP 857 Abidjan 08 ‘ka. Tel. 22.43.12.72.
	

‘Mɛ -nu ‘ö ‘wo ‘sëëdhɛ ‘ö ya- -kë, wo -mü =Sai Zoziasü , "Dhɔɔgbö Zafe, =Kesɩ Mɔyan Dhifɔngsü, Valangtɛn Vidrinö
waa- Edhɛna Pɛdhɛkwalösökaya ‘ö- -nu =gban =plɛ ‘wo go Dhusi ‘ö -da “Anɛsü ‘ö go ‘Suisü , -a -nu ‘ka.

5

"Nimlʋʋ : 004

Duö

-kwɛ 2005 	"su –bha ‘sëëdhɛ -mü	

"Gwɛɛtaawo	
Dhiang -wo tiaandhe

WƆN -TAƆNG -MA 'GÜ 'SËËDHƐ

’Sëëdhɛ ya -yë -kë -mëwɔn ’gü ?

-Më 'ö -kë 'yö bhii ü -de -wo pö ? Sëëdhɛ ’ö ya -yö -kë ü -de -wo ’gü -mëwɔn
’gü, ’yö ’yii kë “Kwi -wo, “Dhima -wo, ’Glɛɛ- -wo -nu ’gü ?
-Ya ’ö- wo kwa -wo ’gü bha, -yö -kë ’’dhϋ kö -ya -zɔn kwa -dhɛ -blɛɛsü ’gü =dhɛ
kwa -dega -wo ’ö -kë =Danwo ’ka bha -yö =bhlëë -sü ’pö. -Wo -nu ’ö -Zlan -ya
-nu -da bha, -a “wɛɛ ’bha ’yaa =bhlëë -sü kö -yö ziö- ’ka- ’bha -ta. ’Pë ’ö -a -dhɛ
’dhö- -bha kö ’kwa- kë, yö -mü =dhɛ kö ’mɛ ’ö “dhϋ -yö =bhlëë -ya ö -de -wo
-bha kö -yö kë -tiaandhe -wo “wɛɛ pö -mɛ -nu "yan 'gü "kpʋngtaa. Yö =nëwɔn ’gü, =ya kë =dhɛ ’bhaa dɔ ü -de -wo -wo pö -dhɛ ’ka, kö -a -dhɛ -ya -bha kö
’ö sü =dɛɛ -bha, ’ü -ya -a draan- -sü -bha.
-A =plɛ -naa -mü =dhɛ -yö -ya kwa -de -wo ’gü “dhϋ kö ’wɔn -nu ’ö ’wo -kë
kwaa- =Danwo pö “pɛɛn -ta, ’wɔn -nu ’ö ’wo -kë kwaa- ’Kɔdivua -sɛ ’gü, ’wɔn nu ’ö ’wo -kö “kpʋngtaa kö ’kwa ’dho kë- -a -nu =gban -wɔn ’gü tii, “kɛɛ kö ’kwa
-a ’bha -nu ma.
=Ya ‘go mü, -a -dhɛ -ya -bha kö bhi ‘ö ‘ü ‘sëëdhɛ ya -a -wo pö sië bha, ’ü kë
=dhɛ mɛ ‘bha ‘ö ‘wo Samadhi mi -kë -a ‘dhö. ‘Mɛ bha ’yö -kpan mɛ do -bha ziaan
-ta kö ’wɔn yaa kë -mɛ -nu -waa -gi, ’yö dho- ’ka ’yö ’wo- “dhɛ -kë, ’yö -kë

“klϋϋklϋ. =Ya kë =dhɛ Samadhi mi ’kö
bha ’yii kë nu ’nu ’mɛ bha- -dhɛ,
-mëwɔn ’ö gun yöö- “dhiϋ =slɔɔ ? ’Mɛ ’ö
’wo- -gi bha -yö -mɔɔ -bha ’nu ’ö ga.
’Kwa- pö “dhϋ kö kwa- -pö =dhɛ kö ’bhii
kë dɔ ü -de -wo -gɔ “gbɩɩ- kö- =bhlëë -yö
kë- -bha, “tϋng ’bha -yö -dho -wo ’ö -kë
=dhɛng -pë ’ka, ’ö go “sɛ -bha. =Ya ’go
mü, bhi ’ö ’ü dɔ ü -de -wo -ya -dhɛ ’ka
bha, ü këyɔɔ -ta ’kun. Nu -a -dhɛ. Kë
=dhɛ Samadhi mi bha- ‘dhö.
=Ya kë =dhɛ 'wɔn 'bha 'dhö ü -gɔ kö ’üpö yi -dhɛ 'ö -gban kwaa- =Danwo "sɛ
'gü -wɔn -bha, yii- 'drɛɛsü =nɛ: 08 bp 857
Abidjan 08. Bureau Dan.

Kwaa- =danwo pö "sɛ 'gü -wɔn
‘Dannëng “sɛ ‘gü -wɔn
-Gblü ‘ö bo -da sü ’ka kwaa- “sɛ ya- ‘gü,
-kɔlookota -nu ‘ö ‘wo - ya
-sü ‘ka ‘Dannëng “sɛ ‘gü,
-wo ‘gbɛ. -A do ‘bha ‘ö- -nu
‘gü, -a -bha yë -mü ‘ko -zë
din- ‘ka -sü ‘ka. -Ya kë “dhϋ
‘yö =ya -mlü ga -nu, ‘ke- -kë
‘ka -kwɛɛ -nu ‘ö ‘wo -kë “këë
-nu, “bang -nu, klaa“ -nu,
=dua -nu ka, -a -nu ‘gü -gblü
mɛ -nu -ta ‘ke- kë “tϋng -nu

‘gü, kë “dhϋ kö ‘mɛ -nu ‘ö
‘wo “pɛɛn ‘dhɛ bha- ‘ka bha,
‘wa ‘dho -gblü yaa ‘gü yaa
-dhɛ yö-.
=Ya ‘go yö -zë -a
‘gü, -kolookota do ‘bha -yö
-dhö, ‘ö -kë mɛ “pɛpɛ ‘ö
‘kwa -kë ‘Dan- -nu ‘ka, kwa
=zinng ‘gü. -A -bha yë -mü
kwa -dega -wo ‘ö bha, -a
-wo pö -sü waa- -ya -sü -nu
-zɔn -sü ‘ka, mɛ -nu -dhɛ.

=Ya kë “dhϋ kö kwa- -pö
=dhɛ -kɔ ‘ö dho kë- -bha kö
kwa -wo ‘ö bha =bhlëë -yö
kë- -bha “kpʋngtaa, ‘yöbha yë ‘ka. -A -kë “dhϋ
sü
bha
‘gü,
-kɔlookota ‘ö bha -yö kë
‘sëëdhɛ ‘ö -kë -Zlan ‘gü
‘sëëdhɛ ‘ka, ‘ö ‘wo- -dhɛ
“kwi -wo ‘gü ‘Biblö bha, -yö
kë -a ‘gbɛ ‘gü -gblü
Gbiaangwinng “sɛ, “Maa “sɛ

waa- ‘Dannëng “sɛ ‘gü,
-mɛ -nu ‘ö ‘wo dɔ wo -de
-wo pö -dhɛ ‘ka, -a -nu -ta
-kwɛ ‘ö -ziö ya- ‘ka “wɛɛwɛ. Kɔlookota ‘ö “dhϋ bha, -wa dhɛ “kwi -wo ‘gü ONG Projet
Dan. -A =bidhong ‘kpii- -yö ya -sü ‘ka ‘Biya, “kwanngdhɛ
‘ö ‘wo- -dhɛ Dhiviera ‘Gɔlfë a ‘gü.

L’orthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes qu' en français.
Attention:
1. c, h, j, qu et x n'existent pas en dan.
2. r ne se trouve jamais au début d'un mot.
Voici le reste de l' alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
=wee
sel
ɛ
"pɛ
déchirer
ɛɛ
=wɛɛ
moquerie
ɛn
-gɛn
pied
ɛɛn
=gblɛɛn
long
ë
pë
chose

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö
u
un
uun

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö
töö
"su
bun
=yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
üü
ün
üün
ϋ
ϋϋ
ʋ
ʋʋ

'gü
"güü
=blün
glüün
"gϋ
"bhϋϋ
"tʋ
"tʋʋ

intérieur
amère
miette
rouler
brûler
tarir
oreille
sauce

-Wo 'dho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"
moyen + haut

"dhü
'kɔ
dë
=zɛ
-dhɔ
"klang'yënngsavon
=gööscorpion
kpuu'

arbre
maison
père
termite
amour
singe
soleil
iroko
souche

"Nimlʋʋ 004

Duö

-Kwɛ 2005	

Kwaa- "Kɔdivuaa -sɛ 'gü -wɔn
Dhayi -yö -së, “kɛɛ -a –ziö
-naa yaa ‘gü -sü yaa ‘yaa -së.
Ban ‘ö dha ‘dhö- wo sië
“tϋng ya- ‘gü ‘Biya, -a “dhiϋ ya ziö. “Kwi -bha “su ‘ö -ziö
ya, “kwanngdhɛ ‘ö ‘woWiliamö ‘Vilö -dhɛ -kë Biya

-Kɔlookota ‘kpii- do ‘bha ‘ö
“kpʋngtaadhɛ -to “dhϋ -sü
-gɔ -wɔn ‘gbɛ ‘ö -gban
mɛbhɩɩdhe -wɔn ‘kun -sü bha -a “yan bhɔ, -yö -dhö;
-wa -dhɛ “kwi -wo ‘gü (
Amnesty International ). -A bha yë -mü mɛbhɩɩdhe
-takɔɔsü ‘ka. ‘Mɛ -nu ‘ö ‘wɔn
‘ö ‘yaa -së, ‘wo- wɔ sië- -nu
-ta -a -nu suu ‘go -dhɛ, -a
-nu -Zlan -dhɔkë -kɔ, -a -nu zo -gɔn ‘gü -wɔn -nu ‘kosɔn,
‘yö nu -a -mɛ -nu
-dhɛ,
‘yö- -mɛ -nu -ta
-

Dha -bha mɛ zë ‘ö- wo sië ’Biya

bha, dha ban -kɔ ‘bha ‘ö-kë, ‘kɔ do ‘bha bha -yö kë
-loo ‘kɔ do ‘gü -mɛ -nu
-yiisiö -ta ‘ö- -nu zë.
=Ya go mü, =klang“kwanngdhɛ do ‘bha -yö
“kwi -pö ‘ö ‘wo Basamö -kë

bha

‘Biya -dhɛ “sɔɔ bha, dhayi
-yö kë =klang- “kwanngdhɛ
‘bha ‘ö ‘wo- -dhɛ Able
Frederikö
-a
-bho
-dhɛkpaɔyi
‘gbɛ
“piϋ
mɔngdhö, ‘ö ‘yi kë -mɛ ‘ö
‘wo mɔɔ- -bha ‘wo woo- “yi

-kë -a =bhaa. -A -wɔn ‘gü “su
‘gbɛ -yö kë -ziö kö ‘në -nu
‘waa ‘dho sië =klang- “dhiϋ
-dhɛ bha- ‘gü.

Wɔn ‘ö -gban dhe -bɔn kë -sü -

dhiang zë.
-Kɔlookota
bha -yö -ya -kwɛ “gblü do
waa- -kwɛ këng “suesiö waa-kwɛ -kaɔng “saɔdo ö ga do (
1961 ) -naa =në- ‘ka. Kɔlookota bha ‘ö ‘tɔng- do
‘ö- -ya, -a -kwɛ “saɔplɛ -naa
=nɛ. ‘Tɔng- bha -a “nimlɔɔ mü -kaɔng “suɩsiö ö ga
“saaga, këng “saɔplɛ ö -kɔ
“saɔdhu waa- -a ga “saɔplɛ
(n° 98,757) ‘ka. ‘Yö ‘wo- pö
‘yaa -së kö “gbɩɩdhɛ -yö -wɔ
dhebë -ta kö -wa -bɔn zë. -A
-wɔn ‘gü -wa -pö ‘mɛ “ʋʋ

‘mɛ ‘ö ‘wo- yö kö -yö “flɔti wɔ sië ‘në dhebë ‘bha -ta, kö
-ya -mɛ kë “bɔn ‘ka, -wa -mɛ
-ta -zɔn ‘zuzu =plöö, kö -wa mɛ -da -kaso ‘gü. -Yö -së
kö gɔɔn-zë -wa kë
‘gbaannë ‘ka. “Kɛɛ dhebë -zë
mɛ ‘bha ‘vee- kö -ya kë
‘gbaannë ‘ka. ‘Mɛ ‘ö ‘yaa ü
“piϋ =dhɛ -wo ü -da -kaso
‘gü, ‘kii ‘go mü, ‘kii pë bho
“kwi -dhɛ, kö- -dhɛ -ya
bha kö ‘ü ü -de ‘to =blëë ‘gü.
‘Kö ‘zü ‘ö -kë ü -dega ‘dhu
‘ka, ‘bha ‘dho- -bɔn zë-.

-A ‘bha -mü =dhɛ
-Flangsü –mɛ -nu -wo ‘tɔngdo
-ya -sü ‘ka “tϋng ya‘gü, ‘ö ‘wo pö mɛ ‘bha ‘ya
‘dho ö ‘dhu dɔ gwaan- kö -a
-kwɛ ‘yii =mɔɔ =kö -kaɔng do
ö ga “saaga -bha (18 ).
Wa -kë “dhϋ kö ‘në -dɔ
gwaan- -sü ‘ö “flɔti ‘ka bha,
-a fiëë -yö kë. Kö ‘mɛ ‘ö ‘në
dhebë -nu ‘wo ka -gɔ kö ‘ka‘gü ma -së ‘ka bha, ‘aa -yö
kë ?

Kpʋngtaadhɛ -wɔn
-Gblü gɔɔn -sü =ya ‘sɔ =dɛɛ “kpʋngtaa
‘Kwa -dhɛ -ga ‘kwaa- mɛ Tii “sɛ -nu
‘gü, -gblü =ya gɔɔn “sɛ ‘gbɛ -dhɛ ‘gü.
“Sɛ ‘ö ‘wo- -dhɛ ‘Tiadö, -kwɛ -kaɔng
-yaaga ö ga “sɔɔdhu =në ‘ö ‘wo- -kë
-gblü gɔɔn -sü -bha. Mozanbikö -bha
-yö -kwɛ -kaɔng do ‘ö ga -yaaga,
Siedha leɔnö –bha -yö -kwɛ -kaɔng
do ö ga do, Libedhia ‘ö ‘kwa- -dhɛ “Yi
=Zlöö, -a -bha -yö -gun -kwɛ do ö ga
-yiisiö. Anggola -bha -yö kë -ziö
kaɔng =plɛ ( 20 ) -ta. Ruangda -bha
-yö kë -ziö
-kaɔng ö ga -ta. “Sɛgɔ
“wɛɛ ‘bha -nu -wo mü ‘zü. -Më ’ö -kë
’ö -kë “dhϋ ?
-Gblü gɔɔn -sü kë ’ö- wo =dɛɛ ‘gbɛ
bha, -a -gɛn –yö ‘gbɛ, “kɛɛ -a do ‘ö
‘kwa dho kwa “dhi yö- -bha -dede ya‘gü, yö -mü =dhɛ “sɛgɔ “dhiϋ -mɛ -nu
2

‘dhö, -yö -kɔlookota -nu -dhɛ “dhiϋ mɛ -nu ‘dhö, -a -nu ‘gbɛ -wo mü ‘ö
=wa bo -ya -sü -zë -a ‘ka “sɛ “dhiϋ,
ziaan ‘ö woo bɔ- ‘ka kö -wo ‘mɛ -nu ‘ö
‘wo dɔ -a -nu ‘ka klüü“ dhö, -a -nu -ya
wo -kɔ =wlöö -nu ‘ka, ‘yö ‘wo -a -zian
=mɔɔ.
-Duɛɛ
‘dhɛ
‘ö
-duɛɛ
-tiantiandhe ‘ka, ‘yö ‘wo nu woo- mɛ
-nu -dhɛ =dhɛ “sɛ do ‘bha mü –a –bha
‘dhö. “Sɛgɔ “dhiϋ -mɛ, plezidan bha,
=dhɛ ‘ö- dë ‘dhö ga, ‘yö -ya -a “gblʋʋ
‘gü, ‘yö yöö =de ‘pö ‘ö -duɛɛ ‘kpii- ‘ö
-kë “dhasü “pɛpɛ -naa ministrë
duɛɛ ‘ka bha, ‘yö- nu ö -dega ‘zlaa- dhɛ. -A ‘bha -nu =ya kë, “sɛgɔ “dhiϋ mɛ -nu =wa “sɛ -to “dhϋ -sü -bha
‘wëë- ‘sü, ‘yö =wa woo “pɛɛn -ta
-dhɛ baa-. “Pɛɛn ‘dhɛ ‘ö ‘yaa- -nu -bha

“pɛɛn ‘ka bha, -a -nu -mawɔn ‘yaa kë
yö -zë -a -bha…
“Sɛgɔ “dhiϋ -mɛ -nu, -yö -kɔlookota nu -dhɛ “dhiϋ -mɛ -nu…’ö- -nu ‘tɔ së yöö pö, “iin ‘ö pö ‘yaa- -nu -bha
=dhɛ -Zlan -gɔ “dhiϋ ‘kpii- ‘ö ‘wo gun a -dhɛ sië ‘Zan- Papö 2, ‘ö- -wɔn -yö
=see kwɛɛ, “su ‘ö ‘wo- -dhɛ ‘Dannëng
-wo ‘gü =zaɔ bho =glööbɔ, ‘ö “Kwi
‘dhö- -dhɛ Avril, -a -dhɛkpaɔyi =plɛ (2)
‘ka -tɔ -dho ‘kɔɔdhö “tϋng ‘ka, “sɛ ‘ö
‘wo- Wlɔmö -kë -a ‘gü bha, -a =slɔɔ dhɛ -ya kë ya- =dɛɛ. ‘Zan- Papö 2 bha
‘yaa gun =dheglizë ‘ö ‘wo- Katodhikö kë ‘ö -a -gɔ “sɛ ‘gü, yöö do -gɔ “dhiϋ;
-yö -gun -a “pɛpɛ ‘ö ‘wo “kpʋngtaa ‘ö
‘wo -kë Katodhikö bha- ‘ka, -a -nu
=gban -gɔ “dhiϋ. -Kwɛ
-kaɔng

"Nimlʋʋ 004
=plɛ ö ga “saɔdo ‘ö- -kë yë ‘gü ‘yö- wɔn gun see- -naa bha, mɛ =gban
dhɔ -yö gun -a kë sië. ‘Yaa gun mɛ
‘bha -zë ‘gü kë sië. -A ‘mɛ
-nu ‘ö
‘waa -Zlan ‘gü-a -nu ‘dhö, -a ‘mɔɔ‘sëëbho -mɛ ‘dhö, -a =geebë
-dhɔ
-kë -mɛ -nu ‘dhö -yö -gun -a -nu =gban
-gɔ -yɔɔ ‘kwëë- -mɛ -nu ‘ka. =Ya kë
-gɔ -yɔɔ ‘kwëë- -mɛ -nu ‘ka. =Ya kë
“dhϋ kö -yö -gun mɛbhɩɩ -gɔ -yɔɔ
‘kwëë- -mɛ -dede ‘ka. ‘Yaa gun mɛ -zë
kë -go “kpʋngtaadhɛ -to “dhϋ -sü ‘gü.
-A -Zlan ‘gü -mɛ -nu suu =gban -suu

Duö

-Kwɛ 2005	

“dhϋ kö -yö -gun mɛbhɩɩ -gɔ
-yɔɔ
‘kwëë- -mɛ -dede ‘ka. ‘Yaa gun mɛ -zë
‘gü kë sië. Kwa dë -nu -wa -pö =dhɛ:
<< ‘Wɔn -së kë -mɛ ‘yaa =dhɛng -Zlan
-gɔ. >> -A -gɛn -mü =dhɛ ‘mɛ bha =dhɛ
-a -wɔn ‘ö =see, -a -wɛɛ bho -yi bha
‘ka, mɛ -yö kë -go “kpʋngtaadhɛ -to
“dhϋ -sü ‘gü. -A -Zlan ‘gü -mɛ -nu suu
=gban ‘dhö, “mɔɔ- ‘sëëbho -mɛ -nu
‘dhö … -a -nu =gban -wo -gun
“dhɛɛdhɛ ‘bha ‘ö ‘Wlɔmö Katodhikö
-nu -bha -Zlan -kwangdhö mü ‘ö ‘wo- dhɛ mü ‘Sɛn- Piɛɛdhö -bha -kë “dhϋ -

=gban -suu =gban ‘dhö, “mɔɔ- ‘sëëbho
-mɛ -nu
-gaɔ suu =gban ‘dhϋ, -a
=geebë -dhɔ kë -mɛ -nu ‘dhö… -a -nu
=gban -wo
-gun “dhɛɛdhɛ ‘bha ‘ö
‘Wlɔmö Katodhikö -nu -bha -Zlan kwangdhö mü ‘ö ‘wo- -dhɛ mü ‘SɛnPiɛɛdhö
-bha “dhɛɛdhɛ bha- ‘gü.
‘Mɛ ‘ö ‘wo gun ‘mü -wo -ziö
sü bha- ‘gü, kö kwa -mɔɔ -a -bha ‘ö
‘kwa- pö =dhɛ -yö -gun mɛ -gɔ “dhiϋ mɛ -tiaandhe ‘ka. -A zuëga -yö -gun së -dedewo. “Sɛgɔ “dhiϋ -mɛ =ya kë
“dhϋ, “sɛ -yö ‘waanu.

Mɛ =slɔɔ -pë -nu -wɔn
-Kɔlookota do ‘bha -yö
kwaa- “Kɔdivua -sɛ ya- ‘gü,
‘ö ‘wo- -dhɛ “kwi -wo ‘gü
(ANARIZ-CI). ‘Wɔn ‘ö -gban
-mlü ta -wɔn -bha =në ‘ö ö
“tϋng -kë -a ‘gü. -Kɔ ‘ö dho
kë- -bha kö -mlü ‘ö mɛ -ya ta
-yö =mɔɔ mɛ -bhö -pë waamɛ -gɔ -wɔn -nu -dan “kwëë
-sü -bha, =në ‘ö ANARIZ-CI bha yë ‘ka. -A
-kë “dhϋ -

Mɛ -de “badhʋbho -sü

sü bha- ‘gü, -kwɛ ‘dhɛ ‘ö
kwɛɛ ya, -kɔlookota “wɛɛ
‘dhɛ -nu ‘ö ‘wo kë -a pö woo
-mlü ta bha, ‘yö ANARIZ bha
‘ö -nu gba -mlü ‘ö woo- ta,
‘ö ‘wo- suu -dhɛ NERICA
bha, -a “kidhʋng “gblü =plɛ
( 2000 ) ‘ka. =Ya kë “dhϋ kö
‘tɔngdhö -kaɔng =plɛ ( 20 )
=në ‘ö bha. ‘Wɔn bha -yö kë
-kë “dhϋ ‘pödhɛ ‘ö -kë

TOUMODI ‘ka, -a ‘gü. -A kë
‘ö ANARIZ -ya wo “dhϋ bha,
-ya -kë “dhϋ kö kwa
dega -bha -mlü ‘ö ‘kwa dhota bha, -yö =mɔɔ kwa -ta
kwa -gɔ “sɛ ya- ‘gü, kö
mlü ‘dhɔ -sü ‘ö “sɛ “wɛɛ -nu
‘gü bha, -a -nu fiëë -yö kë.
-A -gɛn =dhɛ -kwɛ ‘ö -ziö ya,
-mlü ‘ö ‘kwa kë- dhɔ “sɛ
“wɛɛ -nu ‘gü, -a sɔng -yö kë -

mɔɔ miliaa këng do ö -kɔ do
( 110.000.000.000 cfa )
bha. -A -kë “dhϋ -sü bha
‘yaa kwaa- “sɛ ‘tɔ dhi -sü ‘ka,
“kɛɛ kö -mlü ta -dhɛ
tiaandhe -nu -wo kwa -gɔ
“sɛ ‘gü. =Ya kë “dhϋ kö -yö
-së kö ‘mɛ “dhϋ dodo ‘ka -yö
ö -de nu -mlü -ke kë -sü
dhɛ, kö kwa -de =slɔɔpë -yö
=mɔɔ kwa -ta.

'Wɔn 'ö -gban -potaasü -wɔn -bha.
‘Wɔn ‘ö -gban =bɛdhɛga “vlaanvlaan -nu ‘dhɔ -sü -bha -kpinng “dhiϋ
=Bɛdhɛ -nu ‘ö ‘wo -kë Sinua =bɛdhɛ
-nu ‘ka bha, -a -nu “dhɔɔ dɔ -sü zü ‘dhö
bho kwaa- “sɛ ‘ö ya- ‘gü, -a dhayi -kwɛ
-kaɔngdo ö ga “saɔdhu -naa =nɛ. -Kwɛ
‘dhö ziö sië ‘dodo kö- -da ‘gü =në ‘ö -da
sië do ‘ö dho- ‘ka. -A -kë “dhϋ -sü bha‘gü, dɔ ‘ö ‘kwa- wo =dɛɛ, =bɛdhɛ -nu
bha -a ‘dhɛ -nu ‘ö- -nu “dhɔɔ dɔ “tϋng -

nu =wa ziö, ‘ö ‘waa -tiaandhö ‘zü bha,
‘yö ‘mɛ -nu ‘ö ‘pë -nu bha -a
-nu
“dhɔɔ dɔ ‘sëëdhɛ ‘yaa- -nu -gɔ bha, ‘wo-nu “dhɔɔ dɔ sië -kpinng “dhiϋ -dhɛ nu, ‘kɔ “gϋngta -dhɛ -nu ‘gü. =Dhɔtrɔɔ nu ‘ö ‘wo -kë =bɛdhɛ “dhɔɔ -dɔ ‘gü -kɔ
-nu ‘ö ‘wo- -nu -dhɛ “kwi
-wo ‘gü
faamasi, -a -nu dëmɛ -nu ‘ka, =wa

dhiang suu =gban -suu =gban zë “sɛ -gɔ
“dhiϋ -mɛ -nu -dhɛ kö =bɛdhɛ
-nu
bha -wo ‘go “ sɛ -bha, “kɛɛ -a “wɛɛ ‘bha
‘yii yën. “Kɛɛ kö ‘pë -nu bha =në ‘ö ‘wo
-mɛ -nu zë sië =dɛɛ ‘gbɛ. -A kë “dhϋ -sü
bha- ‘gü, -kwa kwa -de ‘kun =bɛdhɛ -nu
bha -a -nu -gɔ, ‘yii kë “dhϋ, kwa
dho kwa -de zë- “wɛɛwɛ.

'Wɔn 'ö -gban troo -nu -bha mɛ wɔnkɔ -nu 'gü
-Dhɛkpaɔyi =plɛ ya- “piϋ
troo ‘ö -kë -dhöökpö -zuö
-sü ‘ka bha, -a ‘bha -yö kë
-kë kwa -gɔ “sɛ ‘ö ya ‘gü. -A
-gɛn -mü =dhɛ -dhöökpö
-troo ‘kpii- -dede ‘ö ya kë ‘ö
-zuö “sɛgɔ “pɛpɛ ‘ö ‘wo
“kpʋngtaa, -a -nu =zinng ‘gü,
‘yö- ‘bha yöö -zuö -kwɛ ‘ö nu
sië ya- ‘ka ( 2006 ). -A -kë
“dhϋ -sü bha- ‘gü, “sanni
“sɛgɔ -nu bha -wo ‘dho
“dhϋ, ‘yö- -nu ‘gü -ya =wɛɛ

‘Wɔn ‘ö -gban -dhöökpö -zuö -wɔn -bha

=kö, kë “dhϋ kö ‘mɛ ‘ö =ya
kë “ gbɩɩ- kö -yö gun ‘dho- naa. -A -kë “dhϋ -sü bha‘gü, “sɛgɔ -nu ‘ö ‘wo waa‘Kɔdivua -nu =loo ‘ko -ta kö
-a -nu ‘gü -yö =wɛɛ bha, ‘yö
-a “gbɩɩ- do ‘bha ‘dhö -kë
Ezitö -sɛgɔ ‘ka. Ezitö -sɛgɔ
bha, ‘yö -ya -sü ‘ka kwaaMɛtii “sɛ ya -a -gɔ ‘dhuϋϋ=yën. -A ‘gü -mɛ -nu -wo dhöökpö -zuö
dedewo. “Kɛɛ kwa- -ma

=dhɛ -piö dhiϋ bho -piö -yö
-dhö. -Aga ‘yö ‘mɛ -nu bha
waa- kwaa- -dhöökpö -zuö
-mɛ -nu ‘ö ‘wo- -nu ‘tɔ -dhɛ
Biö bha ‘yö ‘wo ‘pë bha-zuö “kwi -a “su ( Avlilö ) ‘ö ziö ya- ‘gü, -a -dhɛkpaɔyi kaɔngdo ö ga “siϋsiö -naa
bha- ‘ka. Kwɩɩ“ -mɛ -nu
kwaa- “yʋʋ -mü ! kwaa“yʋʋ -mü ! Kwa kë ‘mɛ -nu
bha- -a -nu -gɔ -kë ‘bii- =plɛ
‘ka ‘gbaan- dhö. Ya ‘go mü

kö “sɛgɔ do =në =ya ‘to. ‘Yö
-kë Kamödhunö -sɛ ‘ka. ‘Kwa
-a -nu -gɔ -zë kë kö
dhöökpö -zuö -troo ‘kpiibha, kwa -dho ‘dho- -a -zuö
“Dhima “sɛ ‘gü -kwɛ ‘ö nu
sië ya- ‘ka. -A -gɛn -mü =dhɛ
-dhɛ bha =në ‘ö ‘wɔn bha ‘ö
dho kë -a -bha. =Ya kë “dhϋ
“dhϋ kö -kwaa -dhɛ Atanna
kö -yö nu kwa -dhɛ “tɛɛ ‘ka.

3

"Nimlʋʋ 004

Duö

-Kwɛ 2005	

"Yɩɩ -wɔn
Baa -kɔn -bhö -mɛ “gbɩɩ- =plɛ
“Yɩɩ -wɔn ‘ö ya -yö -gban
mɛ =plɛ ‘ö baa -kɔn -dhɔ ‘ö
gun -a -nu kë sië -dedewo,
-a -nu -bha. Baa -kɔn -dhɔ
-yö mɛ ‘gbɛ -kë, “kɛɛ mɛ =plɛ
‘ö ‘wo bha, ‘bha yö- -nu bha, ‘yii ‘daɔnnu. -Aga, yi do
‘ka, kö -a -naa baa -kɔn
wɔn “siϋ =ya ziö, ‘yö- -nu
-bha =dhuutii -yö ‘pömɛ -nu
=gban -dhɛ ‘yö- pö- -nu
-dhɛ: << Kwɩɩ“ -mɛ -nu, mɛ
“gbɩɩ- =plɛ woo kë -kɔ “ʋʋ
-kɔ ‘ö- ‘gü, mɛ do ‘bha -yö
-kë ‘ö- -bha “gbɩɩdhɛ “dhiϋ
-yö -ziö. -A -kë “dhϋ -sü bha‘gü, ‘mɛ ‘ö “gbɩɩ- baa -bhö

-sü ‘gü, kwa -dho -a
-mɛ
dɔ =dɛɛ -Yannggbe waa=Kɛyang =zinng ‘gü. >> =Dhɛ
‘ö -kë “dhϋ ‘yö =dhuutii
‘dhö- pö ö bha dhebë -nu
-dhɛ -wo ‘dho =gbaukɔ ‘gü
-wo baa -kpa ö -kpa -kɔ -ta
-dedewo “tʋʋ “drɔɔ -drɔɔ
-bha. -Wa ‘gü -pë kë “tɩ -wü
‘ka. -A -dhɛ -yö -wɔ -zlëë
dhö kö baa bha -ya ma, kö
-wa nu- ‘ka “dhɛɛdhö. ‘ö gun
kë sië “dhϋ bha kö “dhɛɛtɛ
=ya pa -titidhö mɛbhɩɩdhe
‘ka =dhɛ dha -yö nu. -Kaa
-ga ‘yö =dhuutii -ya pö: <<
Yanngbe kaa- =kɛyang, ‘mɛ

‘ö- -bha baa kpö ‘ö dho kë- ‘Wɔn bha -a bhlɔɔ yaa -ma
‘kpii- kö -yö ziö ‘ka ö “tɛado =Kɛyang ‘gü -sü bha, ‘yö ö
-bha -ta -yö ‘to ‘ka “dhϋ -yö -kɔ -da “tɩ -gɔ ‘kpikikpiki ‘bha
yö- ‘ka baa ya -a yën -sü ‘ö gun “tʋʋ bha- =bha bha-bha, kö yö =në ‘ö “gbɩɩ-.
‘gü, kö -yaa “mëng “wɛ -A zü bho -sü =në ‘ö “gbɩɩ-, ziɔnziɔndhö, kö ‘yaa ö “sɔn kö -Yannggbe =ya baa bha- ziaan yö- ‘gü.
=gban ‘to “dhϋ -yaa -ya ö -kɔ -A -dhɛ ‘ö =dhuutii -ya yö ‘yö
-ta kö -yaa ziö “tʋʋ ‘ka, -ya ö -kɔ dɔ ö -gɔɔ “suϋ yaa ö -ya -a “mëng -sü -bha; kö- da -a ‘gü bha -a -wɔn ‘gü.
“yanyi -yö =wɛnng sië. Kö- ‘Yö- pö =Kɛyang =në ‘ö “gbɩɩ“yan =ya -wo ‘gü -ziisü ‘ka . Mɛ =gban -wo kë-kun
=ni. Kö mɛ =gban “wɩ sië:<< ‘pö tɛan- ‘ka =dhɛ =Kɛyang
-Yannggbe bhii ga =zɔɔ -wa ! =në
‘ö
“gbɩɩ-.
Aa‘ -Yanngbe ‘bhaa ‘to -ee !
>> -Aga ‘yö -Yanngbe ‘ö baa
bha- =mëng.
Yöö kë -kɔ “ʋʋ -kɔ ‘ö- ‘gü, -piö “dhiϋ bho -piö -yö -kë.
“Zɛ Emaniɛ

"Gwϋng
<< ‘Waa ‘wɔn yaa “yɔɔ bho ‘wɔn yaa ‘ka. >> Kwa -mɔɔ -a -bha ‘ö ‘kwa ‘wɔn
-zɔn ‘ka sü gɔndë ‘në ‘ö- -bha ‘në ‘dhö -pö “yi =bhaa ‘ö- -dhiang ‘dhö zë -sü
‘ka ‘sëëdhɛ -be ‘në ‘ö -kë ‘waa ‘wɔn yaa “yʋʋ bho ‘wɔn yaa ‘ka -a ‘gü bha-bha. ‘Wɔn -zɔn ‘ka -së -dede =në ‘ö bha. -A ‘sëëdhɛ -be ‘në bha -a “dhɔɔ
-bha -yö “Zɛ Emanuɛ -gɔ “Maadhö.

Ü këyɔɔ -ya ‘wɔn yaa kë ü ‘ka, ‘bha ‘dho-gɔ “yɔɔ dɔ- -gɔ ‘wɔn yaa ‘ka. Ü -bha -yö kë
‘wɔn -së kë -sü ‘ka -a -mɛ -dhɛ. -A -gɛn -mü
=dhɛ ‘wɔn -së kë -mɛ ‘yaa =dhɛ -Zlan -gɔ
tongtongdhö. Kwa- -ma “dhϋ.

Pë -Wlangda -sü
‘Sëëdhɛ -be ‘në -nu ‘ö- -nu -yö “kpɛnngdhɛ ‘yaa =gblɛɛn
‘zü
=Ya ‘go yö –zë –a ‘gü, =klang –tiantiandhe –dede ‘ö –gban ‘mɛ
‘sëëdhɛ ‘në -nu ‘ö ‘wo “dhϋ bha wo –mü :
‘ö ü zuë“ ‘dhö =gi –sü ‘ka ‘wɔn ‘bha ‘kosɔn, ‘ö dho kë –kɔ ‘ö- -bha
-Kɔ -mɔɔ ‘wɔn -bha -sü -yö Yesu -gɔ kö -yö mɛ dha.
kö –yö ‘go ü zuë“ “piϋ, -a =klang bha –a do –yö –dho këYesu -bha mɛ -nu =klang- kë -wo -nu.
‘Dannëngdhö “kwi –bha “su ‘ö –kë Août ‘ka, -a ‘gü. –A zü –yö
–dho bho- -a –dhɛkpaɔyi –Blɛɛsü ‘ka, ‘yö- “dhiϋ ‘dhö ta –a “saɔdo
–naa ‘ka. –A =plɛ -naa –yö –dho kë- “Zuan Wɛn “su ‘dhɛ ‘ö –kë
‘sëëdhɛ ‘ö -gban “gʋng -yua -bha -kpɔ mɛ ‘ka -sü -bha.
Juillet ‘ka bha, ‘ö sü -a –dhɛkpaɔyi –kaɔng =plɛ ö ga “saɔdhu ( 25 )
=Ya kë “dhϋ kö -ka ka baa- sië kö ‘ka ‘wëëga ‘në ‘bha -ya –bha ‘ö yö- ‘ka –a –kaɔng –yaaga ( 30 ) –bha. “Kɛɛ -kaa ‘gü ma –
-ka -kɔ “sɔɔ kö -wa yö “kpɛnng yi ‘ö- ‘ka, ‘ka ‘to ‘ka- -nu së ‘ka; Mɛ “pɛpɛ ‘ö kaa- nu =klang- =plɛ bha, -a –nu –ta bha, –ka
‘dhɔ.
–dhɛkpaɔyi do ‘to “dhiϋ kö ‘ka nu.

Pë "bin ‘ö ya –a – ga –sê ‘ka kö ziaan ‘ö dho –Pamɛbhamɛ =plöö ‘ü- -zɔn

4

"Nimlʋʋ 004

Duö

-Kwɛ 2005	

	

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ.
Yii- ‘drɛsü -mü 08 BP 857 Abidjan 08 ‘ka. Tel. 22.43.12.72.
‘Mɛ -nu ‘ö ‘wo ‘sëëdhɛ ‘ö ya- -kë, wo -mü =Sai Zoziasü , "Dhɔɔgbö Zafe, =Kesɩ Mɔyan Dhifɔngsü, Valangtɛn Vidrinö
waa- Edhɛna Pɛdhɛkwalösökaya ‘ö- -nu =gban =plɛ ‘wo go Dhusi ‘ö -da “Anɛsü ‘ö go ‘Suisü , -a -nu ‘ka.

5

"Nimlʋʋ : 005

‘Kplo

-kwɛ 2005 	"su –bha ‘sëëdhɛ -mü	

"Gwɛɛtaawo	
Dhiang -wo tiaandhe

WƆN -TAƆNG -MA 'GÜ 'SËËDHƐ

’Sëëdhɛ ya -yë -kë -mëwɔn ’gü ?

-Më 'ö -kë 'yö bhii ü -de -wo pö ? Sëëdhɛ ’ö ya -yö -kë ü -de -wo ’gü -mëwɔn
’gü, ’yö ’yii kë “Kwi -wo, “Dhima -wo, ’Glɛɛ- -wo -nu ’gü ?
-Ya ’ö- wo kwa -wo ’gü bha, -yö -kë ’’dhϋ kö -ya -zɔn kwa -dhɛ -blɛɛsü ’gü =dhɛ
kwa -dega -wo ’ö -kë =Danwo ’ka bha -yö =bhlëë -sü ’pö. -Wo -nu ’ö -Zlan -ya
-nu -da bha, -a “wɛɛ ’bha ’yaa =bhlëë -sü kö -yö ziö- ’ka- ’bha -ta. ’Pë ’ö -a -dhɛ
’dhö- -bha kö ’kwa- kë, yö -mü =dhɛ kö ’mɛ ’ö “dhϋ -yö =bhlëë -ya ö -de -wo
-bha kö -yö kë -tiaandhe -wo “wɛɛ pö -mɛ -nu "yan 'gü "kpʋngtaa. Yö =nëwɔn ’gü, =ya kë =dhɛ ’bhaa dɔ ü -de -wo -wo pö -dhɛ ’ka, kö -a -dhɛ -ya -bha kö
’ö sü =dɛɛ -bha, ’ü -ya -a draan- -sü -bha.
-A =plɛ -naa -mü =dhɛ -yö -ya kwa -de -wo ’gü “dhϋ kö ’wɔn -nu ’ö ’wo -kë
kwaa- =Danwo pö “pɛɛn -ta, ’wɔn -nu ’ö ’wo -kë kwaa- ’Kɔdivua -sɛ ’gü, ’wɔn nu ’ö ’wo -kö “kpʋngtaa kö ’kwa ’dho kë- -a -nu =gban -wɔn ’gü tii, “kɛɛ kö ’kwa
-a ’bha -nu ma.
=Ya ‘go mü, -a -dhɛ -ya -bha kö bhi ‘ö ‘ü ‘sëëdhɛ ya -a -wo pö sië bha, ’ü kë
=dhɛ mɛ ‘bha ‘ö ‘wo Samadhi mi -kë -a ‘dhö. ‘Mɛ bha ’yö -kpan mɛ do -bha ziaan
-ta kö ’wɔn yaa kë -mɛ -nu -waa -gi, ’yö dho- ’ka ’yö ’wo- “dhɛ -kë, ’yö -kë

“klϋϋklϋ. =Ya kë =dhɛ Samadhi mi ’kö
bha ’yii kë nu ’nu ’mɛ bha- -dhɛ,
-mëwɔn ’ö gun yöö- “dhiϋ =slɔɔ ? ’Mɛ ’ö
’wo- -gi bha -yö -mɔɔ -bha ’nu ’ö ga.
’Kwa- pö “dhϋ kö kwa- -pö =dhɛ kö ’bhii
kë dɔ ü -de -wo -gɔ “gbɩɩ- kö- =bhlëë -yö
kë- -bha, “tϋng ’bha -yö -dho -wo ’ö -kë
=dhɛng -pë ’ka, ’ö go “sɛ -bha. =Ya ’go
mü, bhi ’ö ’ü dɔ ü -de -wo -ya -dhɛ ’ka
bha, ü këyɔɔ -ta ’kun. Nu -a -dhɛ. Kë
=dhɛ Samadhi mi bha- ‘dhö.
=Ya kë =dhɛ 'wɔn 'bha 'dhö ü -gɔ kö ’üpö yi -dhɛ 'ö -gban kwaa- =Danwo "sɛ
'gü -wɔn -bha, yii- 'drɛɛsü =nɛ: 08 bp 857
Abidjan 08. Bureau Dan.

Kwaa- =danwo pö "sɛ 'gü -wɔn
“Kwi -a “su ‘ö -kë zue ‘ka
bha, -a –bha -dhɛkpaɔyi -kaɔng =plɛ
ö ga “sɔɔdhu -naa bha ‘ö sü- -bha ‘ö
yö- ‘ka –a -kaɔng -yaaga -naa -bha,
=klang- ‘ö -gban mɛ zuë” “piϋ -yua
bo -kɔ -bha, -yö -dho kë- ‘ka -Zuan
yuö ( Zouan- Hien ). =Ya ‘go mü “su
dhɛ ‘ö -kë ‘Utö ( Août ) ‘ka ‘ö dɔ Zue
“piϋ bha, ‘ö sü -a -bha -dhɛkpaɔyi
-blɛɛsü -bha ‘ö yö- ‘ka -a “saɔdo
-bha, =klang- bha -a do ‘bha -yö
-dho kë- ‘ka ‘Dannëng -dhɛ yaan- bha.
Mɛ -nu ‘ö ‘wo dho kë=klang- bha -a -zɔn -mɛ “gblϋgblϋ -

Mɛ zuë” “piϋ –yua bo –kɔ
nu ‘ka -wo =plɛ. -Wa mɛ do -dhɛ
Pasitëë Koya. ‘Yö- mɛ do ‘dhö -kë
Kato Bonifasü ‘ka. Bonifasü bha, -yö
-kë ‘sëëdhɛ -slëë ‘gü -mɛ ‘kpii- -dede
‘ka kwa -dewo ‘gü ‘Dannëng “pɛɛn
-ta. -Zlan =ya “wɩ- -bha mɛ “wɛɛ
‘bha -nu -wo -dho kë- -nu “piϋ ‘ö
‘wo- -nu -ta kun.
=Klang- bha, -a -ya -gɛn mü =dhɛ ’ö sü -gblü -da -sü -bha,
mɛ ‘gbɛ
-dede =në ‘ö ‘wo mü ‘ö-nu zuë” ‘dhö =gi -sü ‘ka. -A –nu
zuë” -yö ‘to -sü ‘ka =taama ga ‘ö
bhɔ- -nu -bha, -a -nu =slɔɔpë ‘sü ‘ö
wo, “gbɩɩ- -dhɛ -wɔ ‘ö wo ‘nëdhiëng

-nu ‘dhö, dhebë -nu ‘dhö, -a -nu -ta,
-yö mɛ ‘gbɛ zuë” ‘to -sü ‘ka =taama
-dedewo.
-Kɔ ‘ö dho kë- -bha kö ‘wɔn
-yö ‘go -a -nu zuë” “piϋ =në- -wɔn
‘gü ‘yö =klang- bha ‘ö -ya. -A -wɔn
‘gü mɛ =gban “pɛpɛ kwa -dhɛ -yö wo
-sü ‘ka ‘wɔn bha- -ta. =Ya dhi ‘mɛ ‘ö-dhɛ -yö -mɔɔ -a -bha ‘ö dho –Zuan
Yuö, “iin ‘Dannëngdhö.
-Kwaa ‘wɔn dɔ- ‘ka =dhɛ
‘sëëdhɛ ‘gbɛ -dede “dhɔɔ -bha -yö
-dho kë- ‘wɔn bha- -ta. =Dhɛ “dhϋ,
‘mɛ “dhϋ -a ‘dho -sü ‘ka, -yö ‘wëë‘kun ö -kɔ “piϋ kö –ya –nu ‘dhɔ.

L’orthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes qu' en français.
Attention:
1. c, h, j, qu et x n'existent pas en dan.
2. r ne se trouve jamais au début d'un mot.
Voici le reste de l' alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
=wee
sel
ɛ
"pɛ
déchirer

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö
töö

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier

ü
üü
ün
üün
ϋ
ϋϋ
ʋ
ʋʋ

'gü
"güü
=blün
glüün
"gϋ
"bhϋϋ
"tʋ
"tʋʋ

intérieur
amère
miette
rouler
brûler
tarir
oreille
sauce

-Wo 'dho -kɔ ( Les tons )
très haut
haut
moyen
bas
très bas
très haut + très bas
haut + très bas

"dhü
'kɔ
dë
=zɛ
-dhɔ
"klang'yënng-

arbre
maison
père
termite
amour
singe
soleil

"Nimlʋʋ 005

‘Kplo

-Kwɛ 2005	

Kwaa- "Kɔdivuaa -sɛ 'gü -wɔn
-Kwaa ‘wɔn dɔ- ‘ka
=dhɛ -tosɛa -kë ‘flëë- ‘gü
-sü =ya kë “bhadha -dede
‘ka dɔ ‘ö ‘kwa- wo ya- ‘gü.
-A -kë “dhϋ -sü bha- ‘gü,
kwaa- “sɛgɔ “dhiϋ -mɛ -yö
“dhasi -nu -ya -sü -nu ‘ka
kö ‘ko -yö zë =kwa -mɛ -nu,
mɛ zë -mɛ -nu, ‘wɔn yaa kë

-Tosɛa -kë ‘flëë- ‘gü -sü ‘dhö ‘ö ‘yaa- wo
-mɛ -nu “pɛpɛ bha- -nu -naa “kwanngdhɛ -nu -zü, ‘ka. -Ya kë –sü ‘ka “dhϋ a -nu “dhiϋ -nu wlüü”.
“kwi -pö “gblϋgblϋ -nu, -a Wo “kwɛɛ -nu kë -piö -nu
‘sɛɛnnë -nu ‘gbɛ -dhɛ ‘gü ‘ka.
kwa -gɔ “sɛ ya- ‘gü. =Ya ‘go
-Wo pë -ya ‘kɔ
yö
-zë -a ‘gü, -yö -dhɛ =dhong -nu ‘ö ‘wo- -nu
-sü ‘ka mɛ -nu -gɔ “kwi
- -dhɛ “kwi -wo ‘gü fönɛtrë
pö -nu bha- -nu ‘gü kö - bha, -a -nu -bha. -Wo
wo woo- ‘kɔbhang -nu ‘ö ‘gbɛn- -nu -ya “kwanngdhɛ

-nu ‘gü. “Kwanngdhɛ -maa
kë -mɛ -nu -wo kë kpökpö nu ‘ka. -Gɔn gɔɔn -mɛ -nu
-naa -dhioo -yö do. =Ya kë
“dhϋ kö kwa- -pö =dhɛ ‘mɛ
‘dhɛ ‘ö ü -kɔ “dhiϋ ‘dhö “pʋ
-sü ‘ka –wëëga -wɔn
“gblʋʋ “piϋ, ü -mɔɔ -a -bha
‘ü ü -bha -kë

"Kpʋngtaadhɛ -wɔn
Bili ‘Gramö (Billy Grahamö) -bha -kwɛ -kaɔng “saɔdo “yʋʋ ‘sü ‘ö- wo
Bili ‘Gramö bha
-Zlan ‘gü mi ‘kpii- -mü. -A kwɛ =ya kë -kaɔng “saaga
ö ga “saɔdo. ‘Ö -ya -Zlan
-bha yë -bha, -a -kwɛ
-kaɔng “saɔdo (60) -naa
=nɛ. “Kwi -bha “su ‘ö -kë
‘zuɛn- (Juin) ‘ka ‘ö -ziö ya,
-a
–bha
-dhɛkpaɔyi
-kaɔng =plɛ ö ga “sɔɔdhu –
naa bha, ‘yö -kpan
‘kwëëdhe ‘kpii- ‘ö -gban

-Zlan ‘gü -mɛ -nu –bha, a -kë -a ‘ka =Mlɛɛkɛɛn “sɛ
‘gü, “Kwi -pö do ‘bha ‘ö
mü ‘ö ‘wo- -dhɛ “Niyɔɔkö
(New York), -a yaan- -bha,
-dhɛkpaɔyi -yaaga ‘ka
‘gbaandhö mɛ “gblü këng
=plɛ
ö
-kɔ
-yaaga
(230.000) wëëdhö. –Zlan bha yë bha -ya kë -sü ‘ka
-dedewo.

-A -gɛn -mü =dhɛ yö -Zlan -wo pö -sü ‘ka
“sɛgɔ këng do ö -kɔ “saaga
waa- “sɛgɔ “sɔɔdhu (185)
=në- -nu ‘gü ‘gbaandhö
“kpʋngtaa. Mɛ “gblü këng
=plɛ ö -kɔ (210) =në ‘ö
-Zlan -wo bha -a pö -sü
‘ka -a -nu -dhɛ ‘ö nu ‘ö yö‘ka
=dɛɛ
-bha.
=Dhamlɛɛkɛn “sɛgɔ “dhiϋ mɛ -nu waa- “sɛgɔ “wɛɛ -

nu -gɔ “dhiϋ -mɛ -nu
wo kë wo “tʋ -to -a -bha. Kɔ do ‘ö mɛ -nu ‘wo gun
‘Zan- ‘Papö 2 ‘sü sië- ‘ka,
“iin -a -ga sië- ‘ka bha, ‘yö
‘wo yöö =de ‘pö -a sü-bha.
Bili ‘Gramö bha,
-a -bha dhiang “pɛpɛ ‘ö-nu zë, -a -gɔ -dɔ -dhɛ
mü =dhɛ : << N Dëmɛ a nu
sië >> ‘ka.

Mɛ =slɔɔ -pë -nu -wɔn
-A -kwɛ -yiisiö
naa =nɛ, “Kwi -a “su ‘ö -kë
sɛtangblë ‘ka, -bha, -a
-dhɛkpaɔyi -kaɔng do ö ga
“suɩsiö -naa bha, ‘yö
=Dhamlɛɛkɛn -nu ‘wo- pö
=dhɛ ‘ö sü “su ‘dhɛ ‘ö ‘kwa‘gü, ‘ö -kë zue (Juillet) ‘ka
ya, -a -bha, “sɛgɔ “pɛpɛ ‘ö
waa- ‘në -nu ‘ö- -nu -kwɛ
‘yii kë =mɔɔ =kö -kaɔng do
ö ga “saɔdo -bha -a –nu
–da =kakao -bhlaa -nu ‘gü,

‘Wɔn ‘ö -gban ‘në ‘sɛɛnnë -naa yë “gbɩgbɩ- kë -sü -bha
‘wii ‘dho -a –nu -bha -bhlaa -nu ‘gü. -A mɛ ‘dhɛ =kakao ‘dhɔ-. “Sɛgɔ -nu ‘ö nu ‘ö ‘wo -kë =dhɛ =zuee
‘wo “dhϋ bha “Kɔdivuadhɛ -nu, pë see- -pë -zë ‘ka -pë
-ya -nu kpö ‘gü. -A -kë “dhϋ -nu -wo -nu –a -nu -dhɛ ‘ö
-sü bha- ‘gü, -wo kë- -pö ‘wo- -nu =wɛng ‘bhlaadhɛ
‘waa woo kwaa- =kakao -nu bha- -nu ‘gü, -a -nu
‘dhɔ. -Yö -bhɔ -a -bha “dhi -yö -ziö “gblü këng
=dhɛ ‘në -nu ‘ö ‘wo -ziö do ö -kɔ “sɔɔdhu -ta. “Kɛɛ
“gblü këng =plɛ ö -kɔ kö =bɛdhɛ -nu ‘ö ‘wo bha
“saaga -ta ‘ö- -nu -kwɛ ‘yii -wo -ziö ’në -nu zë -sü -gɔ
kë =mɔɔ =kö -kaɔng do ö ga -suɛɛsuɛɛdhö.
“saɔdo -bha, =në ‘ö ‘wo yë
‘Në -nu ‘ö ‘wo yë
kë sië “bang ‘ka =kakao “gbɩgbɩ- -nu bha -a -nu kë

sië =dɛɛ “kpʋngtaadhɛ -to
“dhϋ -sü ‘gü, -wo -ziö
“miliɔng këng -yaaga ö kɔ =plɛ -ta. -A mɛ ‘gbɛ
-dede =në ‘ö ‘wo- -nu kpö
‘gü ‘ö waa- -a -nu -da yë
‘gü -mɛ -nu ‘waa -gban wo
‘kwëë- tongtongdhö. -Ka
-wëëwɔn -nu -ga bha !
-Kwaa kë -së kö
‘kwa ‘dho kë- ‘wɔn suu bha
-a kë -mɛ
-nu ‘ka.

'Wɔn 'ö -gban -potaasü -wɔn -bha.
“Yua ‘ö -gban dha -bha ban -sü -bha
“Yua ‘ö “kwi -nu ‘wo- -dhɛ -nu ‘ö “yua bha ‘ö- -nu kun -kwɛ
fiɛvrë tifoidö bha, -a -gɛn ‘kpii- -dhɛ -bha -wo -mɔɔ mɛ “miliɔng -kaɔng do
-yö -gban dha ban -sü =në- -bha. ‘Mɛ ö ga “saɔdo -bha. ‘Yö ‘mɛ -nu ‘ö ‘wo
2

to- -gɔ -kwɛ -bha -a -nu kpö =zinng
‘gü ‘wo mɛ “gblü këng “saɔdo. ‘Ö ‘mɛ
‘ö- -bha -a -mɛ kwi -yö -kun
-

"Nimlʋʋ 005
dedewo ‘ö- “dhiϋ ‘dhö -ziö. ‘Ö kë sië
“dhϋ kö- -mɛ -yö ‘kɔ =taama kë sië
“yɔɔn ‘ka, ‘ö- “yan ‘gü ‘dhö =niëë -nu
wo, ‘ö -a -gɔ ‘gü ‘dhö wü, ‘ö -a ‘gü
‘dhö ga. -Kɔ ‘ö “gʋng -yö mɛ -kë -a
‘ka, ‘yö “yua ‘ö “dhϋ bha, -a -bha
‘dhö- ‘ka ‘pö.
“Kɛɛ -a -bha bha, -a “dhɛ kë
-kɔ -yɛɛ -yö ‘gbɛ, “kɛɛ -a ‘dhɛ -nu ‘ö

‘Kplo

-Kwɛ 2005	

kwa dho ‘klɛɛ- ‘kpɔ -a -bha, “iin ‘ö
‘wo dho ‘to- kwa “yaan, yö -mü =dhɛ
-kwa “yi -wɔn ‘kun -së -dedewo. Kwa
mü -yi -nu, -zu ‘ka -yi -nu, “yi ‘kö –
kë -zë wo =dhɛ kwa -mawɔn -yö
dho zun- -bha, -kwa baa- -a -nu -bha së ‘ka. =Ya ‘go mü kwa “zu -dhɛ -nu,
‘kɔ =taama kë -dhɛ -nu, pë -kpa -dhɛ
-nu, ‘pë ‘ö dho kwa “dhi ‘ö –kë -zë wo

-bhöpë ‘ka, -kwaa -nu -wɔn kë -kɔ së kë. =Ya ‘go ‘bha wo ‘mü -kwa “slë
mɔɔ- -bha kö =dhɔtrɔɔ -nu -wo kwa
pike. -Kwa ‘dho- -nu “piϋ. -Kwɛ =plɛ
pikee do.
Kö ‘kwa- ‘gü ma -së ‘ka bha
‘aa -yö kë ?

'Wɔn 'ö -gban troo -nu -bha mɛ wɔkɔ -nu 'gü
-Dhɛkpaɔyi =plɛ ya“piϋ troo ‘ö -kë -dhöökpö
-zuö -sü ‘ka bha, -a ‘bha -yö
kë -kë kwa -gɔ “sɛ ‘ö ya ‘gü.
-A -gɛn -mü =dhɛ -dhöökpö
-troo ‘kpii- -dede ‘ö ya kë ‘ö
-zuö “sɛgɔ “pɛpɛ ‘ö ‘wo
“kpʋngtaa, -a -nu =zinng ‘gü,
‘yö- ‘bha yöö -zuö -kwɛ ‘ö nu
sië ya- ‘ka (2006).
-A
-kë “dhϋ -sü
bha- ‘gü, “sanni “sɛgɔ -nu
bha -wo ‘dho “dhϋ, ‘yö- -nu

‘Wɔn ‘ö -gban -dhöökpö -zuö -wɔn -bha

‘gü -ya =wɛɛ =kö, kë “dhϋ kö
‘mɛ ‘ö =ya kë “ gbɩɩ- kö -yö
gun ‘dho- -naa. -A -kë “dhϋ
-sü bha- ‘gü, “sɛgɔ -nu ‘ö
‘wo waa- ‘Kɔdivua -nu =loo
‘ko -ta kö -a -nu ‘gü -yö =wɛɛ
bha, ‘yö -a “gbɩɩ- do ‘bha
‘dhö -kë Ezitö -sɛgɔ ‘ka.
Ezitö -sɛgɔ bha, ‘yö
-ya -sü ‘ka kwaa- Mɛtii “sɛ ya
-a -gɔ ‘dhuϋ- =yën. -A ‘gü mɛ -nu -wo -dhöökpö -zuö
-dedewo. “Kɛɛ kwa-ma

=dhɛ -piö dhiϋ bho -piö -yö
-dhö. -Aga ‘yö ‘mɛ -nu bha
waa- kwaa- -dhöökpö -zuö
-mɛ -nu ‘ö ‘wo- -nu ‘tɔ -dhɛ
Biö bha ‘yö ‘wo ‘pë bha- zuö “kwi -a “su (Avlilö) ‘ö ziö ya- ‘gü, -a
-dhɛkpaɔyi
-kaɔngdo ö ga “siϋsiö -naa
bha- ‘ka. Kwɩɩ ” -mɛ -nu
kwaa- “yʋʋ -mü kwaa- “yʋʋ
-mü Kwa kë ‘mɛ -nu bha- -a
-nu -gɔ -kë ‘bii- =plɛ ‘ka
‘gbaan- dhö.

Ya ‘go mü kö “sɛgɔ
do =në =ya ‘to. ‘Yö
-kë
Kamödhunö -sɛ ‘ka. ‘Kwa -a
-nu -gɔ -zë kë kö -dhöökpö zuö -troo ‘kpii- bha, kwa dho ‘dho- -a -zuö “Dhima “sɛ
‘gü -kwɛ ‘ö nu sië ya- ‘ka. -A
-gɛn -mü =dhɛ -dhɛ bha =në
‘ö ‘wɔn bha ‘ö dho kë -a bha. =Ya kë “dhϋ kö -kwaa
-dhɛ Atanna –gɔ kö -yö nu
kwa -dhɛ “tɛɛ ‘ka.

"Yɩɩ -wɔn
-Bhɛa -Zlan -dhɛ -kɔ “yɩɩ -sü
=Dheglizö
suu
‘bha -yö Mɛtii “sɛ ‘bha ‘ö
‘wo- -dhɛ Kamörunö -a
‘gü, -a -bha -bhɛa -Zlan dhɛ -kɔ -yö -deta. -Waa pö
woo bhɛa” mɛ =gban wo “gblëënu ‘ö ‘wo -wɔ
wo ‘gu -ta “pɛɛpɛdhö ‘ö
‘wo wo -gɔ -gban -a ‘ka
“sɛɛ kö -wa wo “yan ta
kpɛngkpɛngdhö kö buzi dɔ
-sü -ya -nu -gɔɔdhö.
-Aga -dhɛkpaɔyi
do ‘ka kö dhebë ‘në do
‘bha bha =ya ö bha wun
-lö =gblɛngblɛn ‘ka
wlɛngdhö, ‘yö gun bhɛa”
bhawo
sië.
Yaa’ “ gblëënu ‘ö- wo bha,
-a -bha wun =ya yö buzi ‘ö
“pu sië -a -gɔɔdhö bha-

-bha, =ya -pö, -a wun “zɔ
=ya yö ‘pë ‘ö ‘pu sië bha-bha. Mɛ =gban -wo bhɛa”
sië -dedewo wo faan
=gban ‘ka. Buzi bha =ya yö
wun “zɔ -bhö -sü -bha
=dhɛ mɛ -yö -më -kë. ‘Mɛ
-nu ‘ö- -nu yun “gbiϋ ‘dhö
dɔ,-a =fii =ya kë -a -nu ‘gü
-së. -Wo “wɩ sië wo
zuë” “piϋ =dhɛ bhɛa” ‘ö
‘wo- wo sië bha =në -Zlan
-yaa ma, ‘pë ‘ö -kë ‘ö -kë
“dhϋ bha ‘yö bha.
‘Wo- kë sië “dhϋ‚ ‘mɛ “ʋʋ
‘mɛ ‘kö ö -gɔ “dhiϋ =wlüü
kö -ya -Zlan =bhlëë -siö.
Buzi ‘kö bha, -a
=gbaan yën, Pasitëë -yaa
pö -wo wo “yan “dhiϋ “pʋ
kö -wo wlüü”, ‘yö ‘wo gun

-a kë- -naa. Buzi =de ‘pö
wun bha -a din -ya kë- ‘gü
-dedewo -së ; -ya -bhö sië
“wɛ -nuɛɛnuɛɛdhö =dhɛ
mɛ -yö “yɔn “puu pa -tɔ
‘kaa- ‘ka, =ya =loo wun ga
=gblɛngblɛn bha- =zinng
‘gü. “Kɛɛ “yɔn =fii -së ‘ö
dhebë ‘në bha ‘ö kë- -ziö ö
=gwinng- ‘yö ‘wo gun -naa
-a -bha wun -lö bha, -a =fii
‘ö -ya -a -gɔ ‘ö go ‘mü ‘ö=gwinngdhɛ ‘ö- =nɔɔ “nɔɔ
kë sië -së ‘ka bha, -yö -kë
-a ‘gü =dhɛ -Zlan bha =në
‘ö -ya =lɔɔ ‘yö ö -kɔ ziö
sië- -gɔ ‘gü bha. -A -wɔn
‘gü, =ya faan -ya bhɛa” -sü
-bha ö “yan ta -sü ‘ka
kpɛngkpɛngdhö =dhɛ mɛ
-yö ‘wëë- -yɛɛbho ‘gü -kɔ

“dhi ta. “Kɛɛ ‘ö dɔ ‘mü kö a -kun -bha -dhɛ ‘yaabha ‘zü, kö pë -yö ‘ma sië-gɔ ‘ka =dhɛ mɛ -yö -më
-kë. Kö Pasitëë -zë -ya pö
sië -wo ‘dho bhɛa” -sü ‘ka
“dhiϋ, -Zlan -ya lɔɔ -a -nu
=zinng ‘gü, ‘pë ‘ö -kë ‘ö
“yɔn =fii –së –dede -ya ya bha, ‘yö bha. “Kɛɛ -a bha -pö “dhϋ -sü =gban
‘gü, dhebë ‘në bha ‘yii kë
dhang- bho- “dhiϋ. -Kaa ga =ya ö “yan “pʋ, -ya -ya
“gbla -sü -bha. Mɛ =gbaan
wlüü” “vaandhö.
=Bhluu “bhluudhe -ya -da.
-Zlan ‘yaa mü ‘ö
=lɔɔ, “kɛɛ =ya bhɔ dü -gɔ
-mɛ ( Satan ) -bha.
=Kesɩ Dhifɔngsü

3

"Nimlʋʋ 005

‘Kplo

-Kwɛ 2005	

"Gwϋng
<< ‘Waa ‘wɔn yaa “yɔɔ bho ‘wɔn yaa ‘ka. >> Kwa -mɔɔ -a -bha ‘ö ‘kwa ‘wɔn
-zɔn ‘ka sü gɔndë ‘në ‘ö- -bha ‘në ‘dhö -pö “yi =bhaa ‘ö- -dhiang ‘dhö zë -sü
‘ka ‘sëëdhɛ -be ‘në ‘ö -kë ‘waa ‘wɔn yaa “yʋʋ bho ‘wɔn yaa ‘ka -a ‘gü bha-bha. ‘Wɔn -zɔn ‘ka -së -dede =në ‘ö bha. -A ‘sëëdhɛ -be ‘në bha -a “dhɔɔ
-bha -yö “Zɛ Emanuɛ -gɔ “Maadhö.

Ü këyɔɔ -ya ‘wɔn yaa kë ü ‘ka, ‘bha ‘dho-gɔ “yɔɔ dɔ- -gɔ ‘wɔn yaa ‘ka. Ü -bha -yö kë
‘wɔn -së kë -sü ‘ka -a -mɛ -dhɛ. -A -gɛn -mü
=dhɛ ‘wɔn -së kë -mɛ ‘yaa =dhɛ -Zlan -gɔ
tongtongdhö. Kwa- -ma “dhϋ.

Pë -Wlangda -sü
‘Sëëdhɛ -be ‘në -nu ‘ö- -nu -yö “kpɛnngdhɛ ‘yaa =gblɛɛn
‘zü
‘sëëdhɛ ‘ö -gban “gʋng -yua -bha -kpɔ mɛ ‘ka -sü -bha.
‘sëëdhɛ ‘në -nu ‘ö ‘wo “dhϋ bha wo –mü :
=Ya kë “dhϋ kö -ka ka baa- sië kö ‘ka ‘wëëga ‘në ‘bha -ya -ka
-Kɔ -mɔɔ ‘wɔn -bha -sü -yö Yesu -gɔ kö -yö mɛ dha.
-kɔ “sɔɔ kö -wa yö “kpɛnng yi ‘ö- ‘ka, ‘ka ‘to ‘ka- -nu ‘dhɔ.
Yesu -bha mɛ -nu =klang- kë -wo -nu.
=Ya ‘go yö –zë –a ‘gü,
=klang –tiantiandhe –dede
‘ö –gban ‘mɛ ‘ö ü zuë“ ‘dhö
=gi –sü ‘ka ‘wɔn ‘bha ‘kosɔn,
‘ö dho kë –kɔ ‘ö- -bha kö –yö
‘go ü zuë“ “piϋ, -a =klang

bha –a do –yö –dho kë‘Dannëngdhö “kwi –bha “su
‘ö –kë Août ‘ka, -a ‘gü. –A
zü –yö
–dho bho- -a
–dhɛkpaɔyi –Blɛɛsü ‘ka, ‘yö“dhiϋ ‘dhö ta –a “saɔdo –

naa ‘ka. –A =plɛ -naa –yö –
dho kë- “Zuan Wɛn “su ‘dhɛ
‘ö –kë Juillet ‘ka bha, ‘ö sü a –dhɛkpaɔyi –kaɔng =plɛ ö
ga “saɔdhu (25) –bha ‘ö yö‘ka –a –kaɔng –yaaga (30) –

bha. “Kɛɛ -kaa ‘gü ma –së
‘ka; Mɛ “pɛpɛ ‘ö kaa- nu
=klang- =plɛ bha, -a –nu –ta
bha, –ka –dhɛkpaɔyi do ‘to
“dhiϋ kö ‘ka nu.

Pë "bin ‘ö ya –a – ga, -a –blɛɛsü bha, -a ‘klɔɔ- mɔɔ- kö ‘ü- -ya ü –kɔ “sɔɔ. –A do ‘bha –yö nu
sië =taama kö ‘ü- -bha ‘klɔɔ- mɔɔ- ‘pö.
-A ‘dhɛ ‘ö- =wlöö bha, -a –ga. Wü do –zë ‘ka –dhɛ “saaga –ya –bha, -a –nu mɔɔ-

	

4

"Nimlʋʋ : 006

‘Kplotɛi

-kwɛ 2005 	"su –bha ‘sëëdhɛ -mü	

"Gwɛɛtaawo	
Dhiang -wo tiaandhe

WƆN -TAƆNG -MA 'GÜ 'SËËDHƐ

’Sëëdhɛ ya -yë -kë -mëwɔn ’gü ?

-Më 'ö -kë 'yö bhii ü -de -wo pö ? Sëëdhɛ ’ö ya -yö -kë ü -de -wo ’gü -mëwɔn
’gü, ’yö ’yii kë “Kwi -wo, “Dhima -wo, ’Glɛɛ- -wo -nu ’gü ?
-Ya ’ö- wo kwa -wo ’gü bha, -yö -kë ’’dhϋ kö -ya -zɔn kwa -dhɛ -blɛɛsü ’gü =dhɛ
kwa -dega -wo ’ö -kë =Danwo ’ka bha -yö =bhlëë -sü ’pö. -Wo -nu ’ö -Zlan -ya
-nu -da bha, -a “wɛɛ ’bha ’yaa =bhlëë -sü kö -yö ziö- ’ka- ’bha -ta. ’Pë ’ö -a -dhɛ
’dhö- -bha kö ’kwa- kë, yö -mü =dhɛ kö ’mɛ ’ö “dhϋ -yö =bhlëë -ya ö -de -wo
-bha kö -yö kë -tiaandhe -wo “wɛɛ pö -mɛ -nu "yan 'gü "kpʋngtaa. Yö =nëwɔn ’gü, =ya kë =dhɛ ’bhaa dɔ ü -de -wo -wo pö -dhɛ ’ka, kö -a -dhɛ -ya -bha kö
’ö sü =dɛɛ -bha, ’ü -ya -a draan- -sü -bha.
-A =plɛ -naa -mü =dhɛ -yö -ya kwa -de -wo ’gü “dhϋ kö ’wɔn -nu ’ö ’wo -kë
kwaa- =Danwo pö “pɛɛn -ta, ’wɔn -nu ’ö ’wo -kë kwaa- ’Kɔdivua -sɛ ’gü, ’wɔn nu ’ö ’wo -kö “kpʋngtaa kö ’kwa ’dho kë- -a -nu =gban -wɔn ’gü tii, “kɛɛ kö ’kwa
-a ’bha -nu ma.
=Ya ‘go mü, -a -dhɛ -ya -bha kö bhi ‘ö ‘ü ‘sëëdhɛ ya -a -wo pö sië bha, ’ü kë
=dhɛ mɛ ‘bha ‘ö ‘wo Samadhi mi -kë -a ‘dhö. ‘Mɛ bha ’yö -kpan mɛ do -bha ziaan
-ta kö ’wɔn yaa kë -mɛ -nu -waa -gi, ’yö dho- ’ka ’yö ’wo- “dhɛ -kë, ’yö -kë

“klϋϋklϋ. =Ya kë =dhɛ Samadhi mi ’kö
bha ’yii kë nu ’nu ’mɛ bha- -dhɛ,
-mëwɔn ’ö gun yöö- “dhiϋ =slɔɔ ? ’Mɛ ’ö
’wo- -gi bha -yö -mɔɔ -bha ’nu ’ö ga.
’Kwa- pö “dhϋ kö kwa- -pö =dhɛ kö ’bhii
kë dɔ ü -de -wo -gɔ “gbɩɩ- kö- =bhlëë -yö
kë- -bha, “tϋng ’bha -yö -dho -wo ’ö -kë
=dhɛng -pë ’ka, ’ö go “sɛ -bha. =Ya ’go
mü, bhi ’ö ’ü dɔ ü -de -wo -ya -dhɛ ’ka
bha, ü këyɔɔ -ta ’kun. Nu -a -dhɛ. Kë
=dhɛ Samadhi mi bha- ‘dhö.
=Ya kë =dhɛ 'wɔn 'bha 'dhö ü -gɔ kö ’üpö yi -dhɛ 'ö -gban kwaa- =Danwo "sɛ
'gü -wɔn -bha, yii- 'drɛɛsü =nɛ: 08 bp 857
Abidjan 08. Bureau Dan.

Kwaa- =danwo pö "sɛ 'gü -wɔn
Danwo pö ‘sëëdhɛ -dee -nu ‘ö woo zu “kpɛnng
Kwaa- Danwo pö
‘sëëdhɛ -dee -nu ‘ö ‘wo
kë sië, ‘ö- -nu -zun
“kpɛnng -dhɛ ‘yaa =gblɛɛ
‘zü, ‘ö- -nu -pë ‘dhö kë
sië ‘Biya, wo -mü :

‘sëëdhɛ ‘ö -gban “gʋng
-yua bo -kɔ -bha -a ‘dhö,
-a ‘dhɛ ‘ö ‘wo- -dhɛ A
-Zlan -bha ‘ka waa- do
‘bha ‘ö -kë mɛ zuë” “piϋ
-yua bo ‘sëëdhɛ ‘ka, ‘ö
yö -zë mɛ ga “kɛɛ ‘bha -

wa -kpan -a -bha ‘nu
bha, -a -nu ‘ka.
‘Sëëdhɛ -nu ‘ö
‘wo “dhϋ bha, -wo -dho
kwa –ta -dede ‘kunkwaa- ‘wɔndɔdhe –nu
“gblʋʋ “piϋ. Ya kë “dhϋ

kö –yö -së kö ‘kwa kwa
baa- kö -wa zun “kpɛnng
yi ‘ö- ‘ka, ‘kwa kë mɛ
blɛɛsü ‘ka kö ‘kwa kwa
-bha ‘dhɔ.

L’orthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes qu' en français.
Attention:
1. c, h, j, qu et x n'existent pas en dan.
2. r ne se trouve jamais au début d'un mot.
Voici le reste de l' alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
=wee
sel
ɛ
"pɛ
déchirer
ɛɛ
=wɛɛ
moquerie
ɛn
-gɛn
pied
ɛɛn
=gblɛɛn
long
ë
pë
chose

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö
u
un
uun

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö
töö
"su
bun
=yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
üü
ün
üün
ϋ
ϋϋ
ʋ
ʋʋ

'gü
"güü
=blün
glüün
"gϋ
"bhϋϋ
"tʋ
"tʋʋ

intérieur
amère
miette
rouler
brûler
tarir
oreille
sauce

-Wo 'dho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"
moyen + haut

"dhü
'kɔ
dë
=zɛ
-dhɔ
"klang'yënngsavon
=gööscorpion
kpuu'

arbre
maison
père
termite
amour
singe
soleil
iroko
souche

"Nimlʋʋ 006

‘Kplotɛi

-Kwɛ 2005	

Kwaa- "Kɔdivuaa -sɛ 'gü -wɔn
-Zlan -wo -ya -pö:
« ‘Mɛ ‘ö ‘yaa yë kë, -a mɛ ‘ya ‘dho pë -bhö. » (2
Tesadhonikö
3 : 10)
Dhiang -wo kpö ’ö go
’Biblë ’gü ’ö -ya bha, mɛ
‘gbɛ -dede =në ‘ö ‘wo mü
‘ö ‘wo- bho -sü ‘ka wo
“tʋʋ -dedewo. -Ziaanwo
=dhɛ ‘kö -gblü ‘dhö kwaa“sɛ ya- ‘gü ya, -a -ta -kpɛa
=ya dɔ do =dhɛ -kɔ ‘ö
gɔndënë do ‘bha ‘ö- pö

Gbadhɛ -sü “dhiϋ =ya ziö

‘dhö =dhɛ
-gblü -ya da kö =sua -ya -da.
Mɛ ‘gbɛ -dede wo gbadhɛ -sü kë -sü ‘ka
wooyë
kpɛnngkpɛnngdhö
‘ka
=dɛɛ -yënng ya- ‘gü. -A
-wɔn ‘gü, mɛ -dede ‘ö
-kpla ‘dhö- -bha, ‘ö ‘yii kë“dhiϋ “wɛɛ ‘bha wlüü” bha, ‘waa =mɔɔ-bha
kö -wa -mɛ dɔ.

Gbadhɛ -kɔ -yɛɛ =ya kë
‘gbɛ. Mɛ ‘bha -nu -bha
-mü : « -Ka n -ta ‘kun kö
‘a ma =bɛdhɛ ‘dhɔ, “iin
ma gɔ =saa “dhiϋ =ya
‘kɔn ». Mɛ ‘bha -nu =de
‘pö -a -nu -bha -mü «
-Gblü =ya n bho n –yɛɛ
=bhaa, pë ‘bhaa n -gɔ. »
-A
-wɔn
‘gü
=dheglizë -nu -wo wo -de
’kun -sü ‘ka =dɛɛ mɛ suu
‘ö ‘wo “dhϋ bha- -nu -gɔ.

“Mɔɔ- ‘sëëbho -mɛ -nu
=de ‘pö -wa -ya wo -de
‘kun -sü -bha. -Yö “dhϋ
tɛan- ‘ka =dhɛ -wëëmɛ
-nu -ta -yö ‘kun, « kɛɛ -yö
-dho kë ‘mü =dhɛ kö
‘kwa- dɔ. ‘Kwa- pö “dhϋ
kö kwa- -pö =dhɛ ‘kwa
kwa -de ‘kun.

"Kpʋngtaadhɛ -wɔn
-Tosɛa -kë =nëng ‘gü -sü ‘ö ‘në -nu ‘wii =mɔɔ =kö, ‘a -nu ‘ka

‘Në
dhebënë
-nu
‘ö
‘wii
=mɔɔ
tongtongdhö =kö, ‘ö -a
mɛ ‘gbɛ -dhɛ
-ziaan
-kwɛ ‘yii kë yö =kö
-kaɔng do ö ga =plɛ
-bha,
-a
-nu
“gbɩɩtabho -sü kö -wo
-wɔ -a -nu ‘ka bha, =në ‘ö
-ya kë =dɛɛ -tosɛa kë -kɔ
-gɛn -dee ‘ka gɔɔn -nu -

Gɔndënë do =në
‘ö ‘wɔn ‘dhö -siö -a -dhɛ
-a -bha dhebë “gblʋʋ
“piϋ ‘wëëga -wɔn ‘gü,
“sɛgɔ ‘ö ‘wo- Izraɛdhö kë bha- ‘gü, ‘yö ‘wëë- ‘ö
waa- ö bha dhebë bha ‘ö
‘wo- =mɔɔ woo- -tosɛa
-todhϋ
–sü
‘gü

gɔ ‘ö ‘ya ‘sɔ. -Wa -dhɛ
“kwi -wo ‘gü pedofili.
-Ziaanwo -a yi ‘yii
kë =gwëë =kö, “tan bho mɛ ‘kpii- ‘ö ‘wo-dhɛ
Mikaɛlö ‘Diakösɔngnö,
‘ö -kë =Dhamlɛɛkɛn mi
‘ka ‘ö -a ‘tɔ ‘dhö ‘sɔ -sü
‘ka “kpʋngtaadhɛ -to
“dhϋ -sü ‘gü bha, -a ‘tɔ
-yö kë -zë ‘wɔn bha- ‘gü.
-Wo kë -kwɛ -nu -kë -a

-dhiang -bha ‘zuzu =plöö
za dɔ -sü
-bha. “Kɛɛ -a
pia” -yö kë -dhi -a “dhiϋ
‘to -dhɛ ‘gü. -Yö kë -kë
=sua =në- ‘ka ‘yö ‘wo kë-ya -a -bha. Gɔɔn- ‘gbɛ
‘dede =në ‘ö ‘wo mü
=dɛɛ ‘wɔn suu bha ‘ö- nu dhɔɔbhaawɔn ‘ka. Kë
=në ‘ö wo -së ‘yö ‘tɔng- nu ‘wo ‘dhö, ‘yö -kaso
‘dhö ‘dhö ; ‘yö ‘mɛ ‘ö

“Blɔɔdhɛwɔn do ‘bha =nɛ ‘zü

‘gbaandhö, ‘ö gun kwaa‘wëë- ya -a “miliɔng këng
-yaaga (300) ‘ka bha, ‘ö
“siϋ -da -a ‘ka.
‘Wɔn bha ‘yö ma
-dedewo -a -bha dhebë
‘ka ‘yö dho ö =gɔn bha,
-a -tazɔn ‘zuzu =plöö.
‘Mɛ -nu ‘ö ‘wo -kë ’pö

=dhɛ “siϋ -ya -da -dhɛ
-nu ’ka, ’kɔ -nu “iin pë
suu “wɛɛ ‘bha ‘ka “Kwi
=plöö ‘ö wo =në ‘ö ‘wo
“siϋ =dhuu ‘ö ‘wo- -nu
-dhɛ sapëë pɔngpie bha
=dhɛ ‘ö ‘wo nu =wo =loo
-dhɛ ‘ö bha- ‘gü, ‘ö- -naa
-gɔmɛ ‘ö ‘wɔn bha- -dhɛ

‘bha slaa” -dhɛ -bhɔ suu
bha- bho -wa ü ‘kun- ‘ka,
‘wo ü -da -kaso ‘gü.
-A -wɔn ‘gü -kwa
kwa “tϋng kë kwaa- ‘në
‘sɛɛnnë -nu ‘gü. –Kwa
-dhioo dɔ -dedewo -a -nu
-ta kö -wo wo ‘dho -dhɛ
-nu -ga. ‘Kwa ‘dho kwa
kwaa- -nu -zü ‘ö ‘wo -kë
dosɛng ‘ka wo -deta.
‘Kwa dɔ ‘ya- .

yö, ‘yö- pö yö -zë ö bha
-kwɛ -kaɔng -yaaga ö ga
“saɔdo –naa =nɛ yë ‘gü,
‘wɔn suu bha, ‘yii kë- yö
do.
‘Mɛ ‘ö ‘wɔn -kë bha kö
slaa” suu ‘bha =në ‘ö yöö
-da -a ‘gü. =Zang -nu -wo
-tun =kö ’kɛtö kë-.

Mɛ =slɔɔ -pë -nu -wɔn
-A -kwɛɛ -kaɔng
-yaaga ö ga do -naa =nɛ,
2

Bü -wɔn -kun -së -sü

-kwaa “sɛ “dhiϋ -mɛ -yö
kë- -pö =dhɛ ‘kwa ‘dho

biö -bü kë- ‘zü. “Kɛɛ yöö=gban ‘gü, “bü kë -mɛ

‘bha -nu -wo -tun =kö -a
kë-. -A -gɛn -mü =dhɛ -

"Nimlʋʋ 006
a “sɔn waa- -wü, -a kwi
waa- -dhɛ “wɛɛ ‘bha -nu
-wo mɛ -kë ‘në ‘kpɔ -mɛ
‘ka. -Ziaanwo -yö -bhɔ
-a -bha =dhɛ -a gbo -yö

‘Kplotɛi

‘në -naa “yua =bɛdhɛ -nu
‘ka.
‘Kö ‘zü yöö kë
“dhϋ =wɛ, -a gbo ‘ö bha
-yö “sɛ dhi -pë ‘ka, ‘ö-

-Kwɛ 2005	

‘saa- ‘gü, “dhü suu ‘gbɛ
-nu wo bhɔ -a -ziaan -ta,
‘ö “bü ‘yaa kë yën -pë
‘ka. -A -kë “dhϋ -sü bha-

‘gü, kö -yö -së kö ‘kwa
‘dho- zë-.

'Wɔn 'ö -gban -potaasü -wɔn -bha.
‘Wɔn ‘ö -gban -foodɔn -bha

-Kwɛ ‘ö ziö sië ‘dodo, ‘mɛ
-nu ‘ö
-foodɔn ‘dhö- -nu -bha, a -nu -da ‘gü =në ‘ö -da ‘ö dho- ‘ka.
-Kwɛ ‘ö -ziö tiidhö bha (2003), mɛ
“gblü -kaɔng do ö ga “saɔplɛ waamɛ këng do ö -kɔ do (17110) =në ‘ö
“yua bha ‘ö gun- -nu -bha kwaa“Kɔdivua -sɛ ya- ‘gü. -Kwɛ ‘dhɛ ‘ö ziö “sia- yö ya (2004) mɛ “gblü
-kaɔng =plɛ waa- mɛ këng -yiisiö ö kɔ “saɔplɛ waa- mɛ “suɩsiö (20479)
=në ‘ö gun- -nu -bha. =ya kë “dhϋ
kö -a -nu -da ‘gü -yö -da mɛ “gblϋ yaaga waa- mɛ këng -yaaga ö -kɔ
“saɔdo waa- mɛ “suɩsiö. Kö -yö kë
-da -a ‘gü ‘kpii-dedewo. Kö
zuëdhiϋtɛɛwɔn =në ‘ö bha. =Dhɛ ‘ö

-kë “dhϋ, ‘yö kwaa- “sɛ “dhiϋ -mɛ nu ‘wo ‘yaannu ‘wo
-dhɛ -ga
‘wɔn bha- ‘gü kö “yua bha yöo ‘dhɛ
kë -kɔ ‘ö- -bha ‘wo- -naa yö. =Dhɛ ‘ö
-kë ’pö =dhɛ “kɩsʋ ‘kpii- ‘bha -yö
-dhö ‘ö -ya -sü ‘ka -dewɔn “dhiϋ
“yua
-wɔn
“gblʋʋ
“piϋ
“kpʋngtaadhɛ -bha ‘ka bha, ‘yö
‘wɔn bha kwaa- “sɛgɔ “dhiϋ -mɛ nu ‘wo- -zɔn “kɩsʋ -gɔ “dhiϋ -mɛ nu ‘ka. -Kaa -ga ‘yö ‘pë -nu ‘ö ‘wo
nu kwa -dhɛ, kwa -ta -kun ‘ka -pë
-nu ‘ka, -a -nu =gban -loo ‘kota -sü
sɔng ‘ö -kë “miliɔng “gblü do waa“miliɔng këng “saɔdo (1600). Gɔ yiisiö ‘ö ‘wo- -nu -dhɛ “Kwi -wo ‘gü
4 x 4, -a -nu “saɔplɛ (7), =poponi -

kaɔng =plɛ (20), -dhöö ‘ö dhebë nu woo- -ya wo -bha kö ‘wa ‘dho
“yua ‘sü- (kapɔtë) -nu waa- pë suu
‘gbɛ ‘bha ‘dhö.
=Ya ‘go mü –wa -dhɛ kwa -gɔ kö
‘kwa ‘dho =dhɔtrɔɔ -nu “piϋ -wo
kwa pike ‘wɔn ‘dhɛ bha- -kang
bha. ‘Kwa pö kwaa- pë “gblϋgblϋ
-nu “iin -a ‘sɛɛnnë -nu -bhö, -yö së kö ‘kwa kwa -kɔ -nu “zu =kö
bɛɛsü. =Ya ‘go mü ‘zü ‘kwa kwaa- sɔ
-nu, pë ‘fiëë -nu “zu, -kwaa -nu ziö
“yi “wɔn -sü -nu ‘ka.
-Dhioo ‘ö ‘wo- -nu dɔ kwa -ta yö
=në -a ‘bha -nu =në ‘ö ‘wo bha. ‘Ya
‘dho kë- kwa ‘gü “wlaawɔn ‘ka. Kwa
-dega -a ‘wɔn -së -mü.

'Wɔn 'ö -gban troo -nu -bha mɛ wɔkɔ -nu 'gü
“Dhasi (“sɔdha) ‘ö
gblaa- “budhangdhe ‘ö-nu -gɔɔ ‘ö ‘wo nu kwaa“sɛ ‘ö ya -a ‘gü -gblü -wɔn
‘kosɔn ‘ö ‘wo- -nu -dhɛ
‘ONISI kwa -wo ‘gü, “kɛɛ
‘ö “Kwi ‘dhö ö bha -dhɛ
(ONUCI)
bha,
-wo
=dhadio do ‘bha -ya -sü
‘ka. Kwa -mɔɔ -a -bha ‘ö
‘kwa kwa “tʋ to -a -bha.
Kwaa- “kwi -pö -nu ‘ö -wɩ
-a -nu ‘gü =kö “tϋng ‘ö ya‘gü, wo -mü: ‘Biya -dhɛ

‘ONISI ‘ƐFƐMÖ
‘dhö,
-Buakɛɛ -dhɛ FM. =Dhadio -tiaandhe
‘dhö, “Dalʋa -dhɛ waa- -mü. ’Wɔn -nu ’ö ‘wo
“Kɔdhɔkɔ -dhɛ ‘dhö -a -nu -gban troo -tiaandhe ‘ö‘ka. Yamusoklɔɔn -dhɛ, suu ‘bha ‘dhö –kë
“Maa -dhɛ, =Wegine - -dhöökpö -zuö -sü -nu
dhɛ,
-Dukwitaa - ’ka, -a ’dhö, =naɔ yö -kɔ
dhɛ, Daokro
-dhɛ, - -nu, ’wɔn -nu ’ö ’wo kë sië
Bɔngduku waa- “Sanng “kpϋngtaa -a -nu ’dhö,
Pedro -dhɛ -nu -zë -a -nu ’yö- -nu -dhiang zë “Kwi -bha -yö -dho -ya =taama. wo waa- kwa -de -wo -nu
=Dhadio bha -wa ’ö ’wo kwaa- “sɛ ya- ’gü,
-dhɛ kwa -de -wo ‘gü -a -nu ’gü. ’Mɛ ’ö ’wo wo
‘ONISI ‘ƐFƐMÖ. ”Kwi -zë “tʋ to -a =dhadio bha -a
-yö ö bha pë -dhɛ ONUCI- -bha =dɛɛ -yënng ya- ‘gü

kwa -gɔ “sɛ ’ö ya- ’gü, -wo
-mɔɔ mɛ “miliɔng -yiisiö bha. -Yö -ya ’pö “dhϋ kö yö “sɛ waannu -dhiang nu zë.
“Dhasi -nu ‘ö ‘wo bha, ’wii
kë kë “sɛ dosɛng -bha
“dhasi, ’ka. -A “bin. “Sɛgɔ
’gbɛ =në ‘ö ‘wo wo -gɔ
dun ‘yö- -nu -wo -yö -kë
do kö ‘wo ‘wɔn ‘gbɛ -dhɛ
kë wo ‘kwëë-. =Ya kë
“dhϋ kö “sɔdha -nu bha wo -go “sɛ ’gbɛ =në- ‘gü

Gɔ -yö -kpɛa =dhɛ ‘në -yö =kpɛa -ee ?
=plöö -a gbö =tuabhodhɛ
-Aga ‘yö gɔ ‘në
‘gü. -Wo -gun gɔ ’kpii- sɛɛnnë do ‘ö nu ‘ö -siö
’gü ‘yö ‘wo gun ‘dho sië.
-a -nu -ta “wɛ “bɩngdhö.

-A
-dhɛ
‘ö
gɔndënë bha ‘ö- yö, ‘yöpö : « ‘Aa -ka klɔɔ- -wɔn -

"Yɩɩ -wɔn
Gɔndënë do ‘bha
=në ‘ö -ya gɔ ‘gü ‘yö ‘wo
gun ‘dho sië -a dɔ- “kwi

3

"Nimlʋʋ 006
ga. ‘Pë ‘kö ‘ü -tun =kö
sɛɛnnë ’ka ’ö ü ziö -kɔ
’dhö ya, ’bha kë =diö

‘Kplotɛi

‘kpii- -yö -dho kë- “gbɩɩ-kɛɛ ! »

-Kwɛ 2005	

-Yö -kë -a ‘gü
=dhɛ gɔ -yö -kpɛa =dhɛ
mɛbhɩɩdhe -yö =kpɛa.
Kesɩ Dhifɔngsü

"Gwϋng
« -A -kun “gbɩɩ- -mɛ =në ‘ö- =trɔɔn =slɔɔ. »
‘Ü -dewo -wɔn kë ’ö- wo ü -gɔ “gbɩɩ-, ‘ö ‘ü
-Pamɛbhamɛ -wo pö sië bha, ü -din ‘ya ‘dho yën-.
Ü zuë” -yö bhɔ -a -wo pö

-bha.

-sü -bha =dhɛ -tɔ gɔn zuë” -yö bhɔ po =gee
=Kesɩ Dhifɔngsü

Pë -Wlangda -sü
‘Sëëdhɛ -be ‘në -nu ‘ö- -nu
-yö “kpɛnngdhɛ ‘yaa =gblɛɛn ‘zü
.‘Sëëdhɛ ‘në -nu ‘ö ‘wo “dhϋ bha
wo –mü :
-Kɔ -mɔɔ ‘wɔn -bha -sü -yö
Yesu -gɔ kö -yö mɛ dha.
Yesu -bha mɛ -nu =klang- kë
-wo -nu.
‘Sëëdhɛ ‘ö -gban “gʋng -yua
-bha -kpɔ mɛ ‘ka -sü -bha.
=Ya kë “dhϋ kö -ka ka baasië kö ‘ka ‘wëëga ‘në ‘bha -ya -ka

-kɔ “sɔɔ kö -wa yö “kpɛnng yi ‘ö‘ka, ‘ka ‘to ‘ka- -nu ‘dhɔ.
=Ya ‘go yö –zë –a ‘gü,
=klang- –tiantiandhe –dede ‘ö
–gban ‘mɛ ‘ö ü zuë” ‘dhö =gi –sü ‘ka
‘wɔn ‘bha ‘kosɔn, ‘ö dho kë –kɔ ‘ö-bha kö –yö ‘go ü zuë” “piϋ, -a
=klang- bha –a do –yö –dho kë‘Dannëngdhö “kwi –a “su ‘ö –kë
‘Utö (Août) ‘ka, -a ‘gü. –A zü –yö
–dho bho- -a –dhɛkpaɔyi –Blɛɛsü
‘ka, ‘yö- “dhiϋ ‘dhö ta –a “saɔdo

–naa ‘ka. –A =plɛ -naa –yö –dho kë“Zuan Wɛn “su ‘dhɛ ‘ö –kë Juillet
‘ka bha, ‘ö sü -a –dhɛkpaɔyi –kaɔng
=plɛ ö ga “saɔdhu (25) –bha ‘ö yö‘ka –a –kaɔng –yaaga (30) –bha.
“Kɛɛ -kaa ‘gü ma –së ‘ka; Mɛ “pɛpɛ
‘ö kaa- nu =klang- =plɛ bha, -a –nu
–ta bha, –ka –dhɛkpaɔyi do ‘to
“dhiϋ kö ‘ka nu.

Pë "bin ‘ö ya –a – ga –sê ‘ka kö ziaan ‘ö dho –Pamɛbhamɛ =plöö ‘ü- -zɔn

	

4

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ.

"Nimlʋʋ : 007

-kwɛ 2005 	"su –bha ‘sëëdhɛ -mü	 "Gwɛɛtaawo	

-Dɔdhɛ

Dhiang -wo tiaandhe

WƆN -TAƆNG -MA 'GÜ 'SËËDHƐ

’Sëëdhɛ ya -yë -kë -mëwɔn ’gü ?

-Më 'ö -kë 'yö bhii ü -de -wo pö ? Sëëdhɛ ’ö ya -yö -kë ü -de -wo ’gü -mëwɔn
’gü, ’yö ’yii kë “Kwi -wo, “Dhima -wo, ’Glɛɛ- -wo -nu ’gü ?
-Ya ’ö- wo kwa -wo ’gü bha, -yö -kë ’’dhϋ kö -ya -zɔn kwa -dhɛ -blɛɛsü ’gü =dhɛ
kwa -dega -wo ’ö -kë =Danwo ’ka bha -yö =bhlëë -sü ’pö. -Wo -nu ’ö -Zlan -ya
-nu -da bha, -a “wɛɛ ’bha ’yaa =bhlëë -sü kö -yö ziö- ’ka- ’bha -ta. ’Pë ’ö -a -dhɛ
’dhö- -bha kö ’kwa- kë, yö -mü =dhɛ kö ’mɛ ’ö “dhϋ -yö =bhlëë -ya ö -de -wo
-bha kö -yö kë -tiaandhe -wo “wɛɛ pö -mɛ -nu "yan 'gü "kpʋngtaa. Yö =nëwɔn ’gü, =ya kë =dhɛ ’bhaa dɔ ü -de -wo -wo pö -dhɛ ’ka, kö -a -dhɛ -ya -bha kö
’ö sü =dɛɛ -bha, ’ü -ya -a draan- -sü -bha.
-A =plɛ -naa -mü =dhɛ -yö -ya kwa -de -wo ’gü “dhϋ kö ’wɔn -nu ’ö ’wo -kë
kwaa- =Danwo pö “pɛɛn -ta, ’wɔn -nu ’ö ’wo -kë kwaa- ’Kɔdivua -sɛ ’gü, ’wɔn nu ’ö ’wo -kö “kpʋngtaa kö ’kwa ’dho kë- -a -nu =gban -wɔn ’gü tii, “kɛɛ kö ’kwa
-a ’bha -nu ma.
=Ya ‘go mü, -a -dhɛ -ya -bha kö bhi ‘ö ‘ü ‘sëëdhɛ ya -a -wo pö sië bha, ’ü kë
=dhɛ mɛ ‘bha ‘ö ‘wo Samadhi mi -kë -a ‘dhö. ‘Mɛ bha ’yö -kpan mɛ do -bha ziaan
-ta kö ’wɔn yaa kë -mɛ -nu -waa -gi, ’yö dho- ’ka ’yö ’wo- “dhɛ -kë, ’yö -kë

“klϋϋklϋ. =Ya kë =dhɛ Samadhi mi ’kö
bha ’yii kë nu ’nu ’mɛ bha- -dhɛ,
-mëwɔn ’ö gun yöö- “dhiϋ =slɔɔ ? ’Mɛ ’ö
’wo- -gi bha -yö -mɔɔ -bha ’nu ’ö ga.
’Kwa- pö “dhϋ kö kwa- -pö =dhɛ kö ’bhii
kë dɔ ü -de -wo -gɔ “gbɩɩ- kö- =bhlëë -yö
kë- -bha, “tϋng ’bha -yö -dho -wo ’ö -kë
=dhɛng -pë ’ka, ’ö go “sɛ -bha. =Ya ’go
mü, bhi ’ö ’ü dɔ ü -de -wo -ya -dhɛ ’ka
bha, ü këyɔɔ -ta ’kun. Nu -a -dhɛ. Kë
=dhɛ Samadhi mi bha- ‘dhö.
=Ya kë =dhɛ 'wɔn 'bha 'dhö ü -gɔ kö ’üpö yi -dhɛ 'ö -gban kwaa- =Danwo "sɛ
'gü -wɔn -bha, yii- 'drɛɛsü =nɛ: 08 bp 857
Abidjan 08. Bureau Dan.

Kwaa- =danwo pö "sɛ 'gü -wɔn
Danwo pö ‘sëëdhɛ -dee -nu ‘ö woo zu “kpɛnng
“Su

waa- -dhɛkpaɔyi -nu dhong -kɔ

‘Wɔn ‘ö -gban “su
-nu ‘tɔ -nu, -dhɛkpaɔyi
-nu ‘tɔ -nu -bha “Maa
“sɛ, Gbiaangwinng “sɛ
waa- ‘Siiplöö “sɛ ‘gü, ‘ö
mɛ =gban dho -a -nu
dɔ- -yö -së kö ‘mɛ ‘ö ‘ü-

-nu dɔ, -a -nu -ya k ö
‘ü- bɔ “Zɛ Emaniɛlö dhɛ “Maadhö. “Kɛɛ ü
-zo ‘ya dho bhɔ- ü -de
‘tɔ ‘ö ‘katö didangtite ta -a nu -sü ‘ka. -A -ya
ü bha “su dhong

‘sëëdhɛ bha- -ta. Yi-kë
“dhϋ
kö
-Pamɛbhamɛ -zo ‘ya
‘dho
‘pö
ü
‘ka
yiplɛɛbha.
=Ya kë “dhϋ kö yi- pö =dhɛ ‘ö sü zangvie -

bha
‘ö
yö‘ka
desangblö -bha, ‘ü- -nu
‘tɔ nu kwa
-de wo
‘gü.
Kö Atanna -yö ü -ta
‘kun -a -nu =slɔɔ -sü bha bha ‘aa -yö kë.

L’orthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes qu' en français.
Attention:
1. c, h, j, qu et x n'existent pas en dan.
2. r ne se trouve jamais au début d'un mot.
Voici le reste de l' alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
=wee
sel
ɛ
"pɛ
déchirer
ɛɛ
=wɛɛ
moquerie
ɛn
-gɛn
pied
ɛɛn
=gblɛɛn
long

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö
u
un
uun

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö
töö
"su
bun
=yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
üü
ün
üün
ϋ
ϋϋ
ʋ
ʋʋ

'gü
"güü
=blün
glüün
"gϋ
"bhϋϋ
"tʋ
"tʋʋ

intérieur
amère
miette
rouler
brûler
tarir
oreille
sauce

-Wo 'dho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"

"dhü
'kɔ
dë
=zɛ
-dhɔ
"klang'yënngsavon
=gööscorpion

arbre
maison
père
termite
amour
singe
soleil
iroko

"Nimlʋʋ 007

-Dɔdhɛ

-Kwɛ 2005	

Kwaa- "Kɔdivuaa -sɛ 'gü -wɔn
-Tosɛa -kë ‘flëë- ‘gü dhe ‘ö ‘yaa ‘dhö ‘ö- wo
‘Wɔnyaa kë
-mɛ
-nu =wa kë
‘gbɛ =dɛɛ. ‘Kwa- pö
“dhϋ kö kwa- -pö :
=kwamɛ
-nu,
mɛzëmɛ -nu. “Bin
‘ma -dhɛ =kpaɔ kwa-ma =dhɛ -dhɛ ‚ö =ni
-wa mɛ zë-bha
“iin -wa mɛ =gi -a bha. =Ya kë “dhϋ kö
-tosɛa -kë ‘flëë ‘gü
-sü “wɛɛ -dede ‘yaa
‘dhö kwaa- “sɛ ya-

‘gü. -A -kë “dhϋ -sü
bha- ‘gü, ‘yö “sɛgɔ
“dhiϋ -mɛ waa- ö -kɔ
=wlöömɛ -mɛ -nu
‘wo “Kwi -a “su ‘ö
-kë ‘mɛ- ‘ka bha, -a
-bha -dhɛkpaɔyi
kaɔng -yaaga
naa bha, ‘yö ‘wo
‘wëë- miliaa do
-waa “miliɔng këng
“sɔɔdhu
(1.500.000.000 ) nu
=polisü -nu -dhɛ kö -

wo gɔ -nu waa- pë
“wɛɛ ‘bha -nu ‘ö-nu -mawɔn -nu ‘ö
dho zun- -nu -bha
kö- -nu ‘gü -yö kë
“ gbɩɩ-, kö- -nu -kɔ yö ziö ‘wɔnyaa kë mɛ -gɔ, -a -nu ‘dhɔ‘ka. “Sɛgɔ “dhiϋ -mɛ
-nu -wa -pö ‘pö =dhɛ
-kɔma “gblϋϋ- kë -sü
‘ö gɔ -mɛ -nu =polisü
-nu =zinng ‘gü bha, yö yën. Kö -yö -dho

kë- -dankwëë -wɔn
‘ka, “iin ‘yaa kë- ‘ka
-ee, yö =në kwa “yan
‘dhö -bha “tϋng ya‘gü televisiɔng ‘gü ‘ö
‘wo- -dhɛ << -Yö ‘to
“dhϋ ‘ö “Kwi ‘dhö-dhɛ sa sufi >> bha.
Atanna -yö dɔ kwa
-gban -gɔ kö ‘wɔn
“pɛpɛ -nu bha, -a
-nu fiëë -yö kë kö
‘kwa kw -de =slɔɔdhɛ
‘në ‘bha yö.

"Kpʋngtaadhɛ -wɔn
Mɛ ‘kɔn -wɔn -dede =nɛ

=Dhamlɛɛkɛn mi do
‘bha ‘ö ‘wo- -dhɛ ‘Nëil
Aamëstrɔnnggö ( Neil
Armstrong ) ‘ö -kë mɛ
-blɛɛsü ‘ka ‘ö -ta “su
-ta, =ya “fɔngfɔng
-dede ‘sü ö bha wun
bho -mɛ “piϋ. -A -sü
“piϋ
-gɛn -mü =dhɛ
-a -bha wun “dhɛ =në
‘ö- “pɛɛn ‘në sɛɛnnë
‘bha “dhɔɔdɔ miliɔng
do waa- ‘wëë- “gblü
këng do ö -kɔ -yiisiö (
1.800.000 f ). -Më ‘ö -

Gɔndënë do =në
‘ö ‘wɔn ‘dhö -siö -a -dhɛ
-a -bha dhebë “gblʋʋ
2

kë ‘yö- “dhɔɔ dɔ ? Wun
bho -mɛ bha, -ya -pö
=dhɛ -a kë ‘ö- wo “dhϋ
bha -a -gɛn -mü =dhɛ
‘mɛ ‘ö- -bha wun ‘ö
bha, mɛ -tiaandhö
-dede, ‘ö- -wɔn ‘dhö
“gbɩɩ-, ‘ö -ya -sü ‘ka
-dewɔn “dhiϋ, -yö -mü.
=Ya ‘go mü -a -gɛn =plɛ
-naa ‘ö ‘dhö, yö -mü
=dhɛ ‘yaa gun nu sië
‘zü ö -gɔ bho -dhɛ ‘gü ö
“piϋ, “kɛɛ kö yö=në -a
‘kosɔn ‘yö mɛ ‘gbɛ ‘ö

gun nu sië ö “piϋ wun
bho- -dhɛ ‘gü, -a -bha
–kë
mɛbhɩɩdhe
-tiaandhe
‘ka
-sü
-wɔn ‘gü. -A bha nu ‘ö
‘yaa gun- wo sië ‘zü
bha, mɛ -nu ‘waa nu
‘zü. -A -gɛn -yaaga
-naa ‘ö wun bho -mɛ
bha ‘ö- nu, yö -mü
=dhɛ ‘mɛ ‘wun ‘dhɛ
“dhɔɔ dɔ
-mɛ -nu
“gblϋgblϋ ‘ö ‘wo -kë
-nu wo =dhɛ ‘Diɔnö
Kenedi ( Jonh Kenedy )

“Blɔɔdhɛwɔn do ‘bha =nɛ ‘zü

“piϋ ‘wëëga -wɔn ‘gü,
“sɛgɔ ‘ö ‘wo- Izraɛdhö kë bha- ‘gü, ‘yö ‘wëë- ‘ö

waa- ö bha dhebë bha ‘ö
‘wo- =mɔɔ woo- -tosɛa
-todhϋ
–sü
‘gü

Ɛlvis Presle ( Elvis
Presley ), Napoleɔng
waa- -gblüdë Siɔndes
1( Chiondes I ) -nu
‘dhö, -a -nu -mawɔn
-yö -gun -a -bha wun
“dhɛ -bha woo- wun
“dhɛ “dhɔɔ dɔ -dhɛ ‘gü.
Mɛ ‘kɔn -wɔn =ya kë
=dɛɛ ‘gbɛ “kpʋngtaa.
“Iin =dhɛ ‘wɔn bha ‘yaa
ka ‘kɔn “wɛ -ee ?

‘gbaandhö, ‘ö gun kwaa‘wëë- ya -a “miliɔng këng

"Nimlʋʋ 007
-yaaga (300) ‘ka bha, ‘ö
“siϋ -da -a ‘ka.
‘Wɔn bha ‘yö ma
-dedewo -a -bha dhebë
‘ka ‘yö dho ö =gɔn bha,
-a -tazɔn ‘zuzu =plöö.
‘Mɛ -nu ‘ö ‘wo -kë ’pö

-Dɔdhɛ

=dhɛ “siϋ -ya -da -dhɛ
-nu ’ka, ’kɔ -nu “iin pë
suu “wɛɛ ‘bha ‘ka “Kwi
=plöö ‘ö wo =në ‘ö ‘wo
“siϋ =dhuu ‘ö ‘wo- -nu
-dhɛ sapëë pɔngpie bha
=dhɛ ‘ö ‘wo nu =wo =loo

-Kwɛ 2005	

-dhɛ ‘ö bha- ‘gü, ‘ö- -naa
-gɔmɛ ‘ö ‘wɔn bha- -dhɛ
yö, ‘yö- pö yö -zë ö bha
-kwɛ -kaɔng -yaaga ö ga
“saɔdo –naa =nɛ yë ‘gü,
‘wɔn suu bha, ‘yii kë- yö
do.

‘Mɛ ‘ö ‘wɔn -kë bha kö
slaa” suu ‘bha =në ‘ö yöö
-da -a ‘gü. =Zang -nu -wo
-tun =kö ’kɛtö kë-.

Mɛ =slɔɔ -pë -nu -wɔn
-Bhöpë suu -dee ‘ö nu -sü ‘ka
‘Kuu- waa- baa suu
-dee ‘bha =ya nu. -Wa -nu
-dhɛ yavo. “Kwi -a “su ‘ö -kë
‘zuɛn- ( Juin ) ‘ka ‘ö -ziö ya,
‘yö ‘wo -a -nu -zɔn ‘ka “kwipö ‘ö -kë Bokangda ‘ka,
“Bawlɛɛ -naa “sɛ ‘gü , =në -a

‘gü, “kɛɛ ‘pödhɛ ‘në ‘bha ‘ö
mü ‘ö -kë Tekikro ‘ka =në ‘a
‘gü, “kummana ‘ö “pɛɛn
‘dhɛ bha- ‘ka -a ‘wëëdhö.
-Kɔlookota do ‘bha ‘ö mü ‘ö
‘wo -a -dhɛ Akomibla =në ‘ö
nu ‘wɔn ‘dhɛ bha- ‘ka. “Kɛɛ

‘yii kë kë pëtamɛ -mɛ -nu ‘ö
‘wo -kë kwaa- “kwi -nu ‘ka
‘ö- -nu ‘tɔ ‘dhö -kë Anadɛɛ
‘ka, -a -nu tii’ ‘ka -wɔn ‘ka. A -wɔn yaa =gblɛɛn ‘zü kö
tapë suu -dee -nu bha -wo

wo “kpɛnng kö “Kɔdivuaa mɛ -nu =gban ‘kwa- dɔ.
=Ya kë -Zlan dhɔɔbhaa ‘ka
mɛ =gban kwa -dho -a suu
ta- ‘pö. Kö -kwa kwa “ya ’to
tapë
-dee bha- nu -gɔ.

-A “dhɛ ‘ö =dhɔtɔɔ nu -wa =slɔɔ bha, -wa -sü
kurang -bha mɛ ‘kun -sü
=në- -bha. -Wa -pö “yua
bha =ya kë ‘mɛ ‘ö- ‘gü, =ya
‘pa -a -gɔtëng ‘ka, ‘yö -yɛ -a bha =dhɛ kurang -yö mɛ sü. A ‘bha
-nu =ya kë ‘mɛ ‘ö
glɔɔ “dhɛ “kpɛa ‘dhö- ‘gü,

“tan -nu ‘wo “wɩ sië “gbɩɩ
‘ka, -wo -pa -a -bha “yua bha. ‘Yënng- ‘yaa -dhɛ ‘ö- bha -tiaandhe ‘ka, -yö -pa
mɛ ‘bha -nu
-bha “yua bha ‘pö.

'Wɔn 'ö -gban -potaasü -wɔn -bha.
Glɔɔ “dhɛ “kpɛa -yua
“Yua ‘ö -kë glɔɔ ‘dhɛ
“kpɛa -yua ‘ka bha
-yö dhɛ =gban “pɛpɛ ‘gü
“kpʋngtaa. -A “dhɛ -yö
-dhö. ‘Ö gun -blɛɛsü -yö
-gun mɛ ‘gbɛ ‘gü =dhɛ “yua
‘ö “dhɛ ‘yaa ‘dhö yö -mü. -A
“bin, -a “dhɛ -yö -dhö.
‘Wɔn do ‘ö mü yö

-mü =dhɛ‚ ’mɛ ’ö “yua bha
‘ö- -bha, -a -mɛ =ya =bɛdhɛ
‘sü ö ‘sü -kɔta. =Dhɔtrɔɔ -nu
-waa pö -ya ‘sü -kpɛawo, kö-dhɛ -ya -bha =dhɛ -ya -nu wo -ya =bhlëë ‘gü. ‘Ya ‘dho wlö
dhɛkpaɔyi ‘bha -ta
tongtongdhö -yö ‘to- ‘ka
“dhϋ “yua -yö bo.

'Wɔn 'ö -gban troo -nu -bha mɛ wɔkɔ -nu 'gü
-Yö -së kö ‘në ‘kpɔ -sü -naa “dhiϋ -yö ‘to “wɛ -ee ?

-A yi ‘yii kë =kwëë

‘në ‘kpɔ -sü, “iin ‘në ‘kpɔ

‘wo “dhϋ bha -wa -pö ‘wii

-sü -nu, “sɛ -to “dhϋ -sü -a

‘dhɛ ‘ö -kë =dhɛ -wo “kwi

-nu bha -wa -pö ‘wii kë wo

-A -gɛn

‘wo bha, =në ‘ö -wa kë “sɛ

=kö, kwaa- Mɛtii “sɛ kpö

-wo -pö -a -nu ‘gü bha, -a
-nu =gban -wo kë -yakwëë

‘kpii- do ‘ö -gban ‘në ‘kpɔ
-wɔn -bha –a

-kë. -A -ta,

=dheglizë ‘ö -kë katodhikö
‘ka,
-a
–gban
-bha
“gblϋgblϋ -nu bha, ‘wɔn bha

‘yii kë dhi -a -nu -dhɛ. -Zlɔɔ

-sü “dhiϋ ‘to -sü bha, evɛkö
-bha yö- ‘gü tongtongdhö.
=Bɛdhɛ ‘sü -sü -nu, -dhöö
-ya mɛ -bha

-sü kö ‘wa

‘dho ‘në ‘kpɔ- -nu, ‘gu bho
-sü waa- -a kë -sü kö dhebë

-nu -wo kë =gblöödhe -nu
‘ka -sü -nu bha, -Zlan ‘gü

-mɛ -nu “gblϋgblϋ -nu ‘ö

“wɩ- -bha =dɛɛ, “iin dhia”.

-mü =dhɛ ‘kwa-

pö “sɛ -yö “gla, kö kwa- pö ‘në -yö ‘kpɔ. ‘Mɛ -nu ‘ö

‘wo - pö =dhɛ “sɛ “gla -sü
‘yii -gban ‘në ‘kpɔ -wɔn

-bha bha, =sua =në ‘ö
‘wo- -kë. ‘Pë ‘ö ‘yaa “sɛ
“gla, yö -mü “flɛɛ, =flü,

“iin -kɔma “gblüü- -nu kë

‘wëë- =kwaan -sü -nu ‘ö

‘ö- ‘gü, ‘yö -a “sɛ ‘yaa “gla.
‘Yaa yö -zë -a ‘ka, -zlɔɔ ‘në
‘kpɔ -sü -bha -sü, “iin -a
“dhiϋ ‘gbaannu -sü ‘yaa
-mü.

Bhi ‘ö ‘ü ’sëëdhɛ ‘ö ya
-a -wo pö sië bha, ü ü -bha pö -a ‘gü mü =dhɛ ?

"Yɩɩ -wɔn
Gɔndënë do ‘bha ‘ö -kë
“bü kë -mɛ ‘ka, ‘yö nu ö gbö

‘Mɛ ‘ö buu -da =zloo -bha tele ’gü

=tuaabho “Kwi =plöö. -A nu
-kɔ -blɛɛsü =në ‘ö ‘ö “Kwi

=plöö ‘ö ‘kwa “wɩ sië- ‘ka
“dhϋ bha. Mɛ bha -dhɛ

-ya =kpaɔ, tele =ya bho -wo
-sü -zë -a ‘ka, -ya ‘ö -yaawo
3

"Nimlʋʋ 007
-a -ga -sü -bha bha, pëbhö
“tϋng -yawo, ‘yö =ya gun
‘go- -naa -a -bha. -Yö -to yö
=në- ‘gü “dhϋ, kö -a ‘dho -yi
‘yaa =gblɛɛ ‘zü ‘pödhö, ‘yögbö ‘dhö -a -bha buu -dee
dhɔ, ‘yö ‘mɛ bha ‘ö- sü ‘ö ö

-Dɔdhɛ

bha pë dɔ ö -wɔ ‘gü -kɔ ‘gü.
Tele -ga do ‘bha ‘ö dhowo- bha, -kaa -ga ‘yö =zloo
gɔn ‘kpikikpiki do ‘ö -wo.
Yöö do =në ‘ö gun tele -bha
=tɔn. -A gbö -bha dhebë
-yö pë -kpa ‘gü -kɔ ‘gü, mɛ -

-Kwɛ 2005	

kpɛa -nu =wa ‘dho yë “dhiϋ.
-muɛɛ, n ‘ziöö- =ya wlüü”
“lɛɛdhö =ya ö -kɔ -da ö bha
buu -dee bha- ‘gü kö ‘ö- dee ‘gü yaan” bho. Buu
bha kö -yaa -da =zloo bha- bha tele ’gü.

-Yaa -da, “kɛɛ -a “yan ’yaa=gee -bha.

Kesɩ Dhifɔngsü

"Gwϋng
<< Nëng -gɛn vi ‘yaa dɔ. >>
“Gwϋng ‘ö kwa dë
-nu ‘wo
-da ’ö -ya bha,
kwa kwa “dhi -yö -a -bha
“dhϋ kö -yö kë kwa -zo -bö
-pë ‘ka. “Tϋng ’ö ‘kwa dɔ‘ka ya, “tϋng yaa -dede
-mü. ‘Wɔn -ya mɛ -kɔta
dhɛ ‘yaa “gbɩɩ-. -Ka -dhɛ ga. ‘Nëglɔɔnnë do =në ‘ö
go ö -gɔ ‘pödhö ‘yö gun

‘dho sië ‘pödhɛ “wɛɛ do
‘gü. =Dhɛ ’ö dho ‘ö -ziö
“kangba do ‘bha bha- ‘gü së ‘ka, ‘yö
-kpan mɛ do
‘bha bha- -bha kö “bhlaa ya -gɔ.
Wɛng -wo “ta -sü
wo “kwëë -së ‘ka, ‘ö dho
-dhɛ -ga kö mɛ kpö -yö ‘go
sië -a -nu =taama -biang

‘ka, -wo “wɩ sië << Kwamɛ,
kwamɛ... >>;
kö- “tayɔɔ bha =ya “bhlaa
bha- -zuö “sia- -ya -sɔ “bü.
-Kaa -ga, ‘yö ‘mɛ bha ‘wo
-ma. “Bhlaa dë -mɛ bha ‘pö
‘yö ‘wo dho ‘wo- kun, ‘wo
dho- -nu =gban =plɛ ‘ka
“kwi =plöö =zang -nu -dhɛ.

=Dhɛ ‘ö go ‘mü, ‘yö
‘wo dho -a -nu ‘ka ‘zuzu
=plöö. ‘Nëglɔɔnnë, ‘ö ‘yii
=kwa bho bha, ‘zuzu -nu
-wa -pö -më ‘ö -kë ‘ö “ta sü
“bhlaa =kwaa -mɛ bha- ‘ka.
–Kaa -ga -waa gba -kwɛ
“sɔɔdhu ( 5 ) -kaso ‘ka.
=Nëng -gɛn vi -dede ‘yaa
dɔ.

=Kesɩ Dhifɔngsü

Pë -Wlangda -sü
‘Sëëdhɛ -be ‘në -nu ‘ö- -nu
-yö “kpɛnngdhɛ ‘yaa =gblɛɛn ‘zü
.‘Sëëdhɛ ‘në -nu ‘ö ‘wo “dhϋ bha
wo –mü :
-Kɔ -mɔɔ ‘wɔn -bha -sü -yö
Yesu -gɔ kö -yö mɛ dha.
Yesu -bha mɛ -nu =klang- kë
-wo -nu.
‘Sëëdhɛ ‘ö -gban “gʋng -yua
-bha -kpɔ mɛ ‘ka -sü -bha.
=Ya kë “dhϋ kö -ka ka baasië kö ‘ka ‘wëëga ‘në ‘bha -ya -ka

-kɔ “sɔɔ kö -wa yö “kpɛnng yi ‘ö‘ka, ‘ka ‘to ‘ka- -nu ‘dhɔ.
=Ya ‘go yö –zë –a ‘gü,
=klang- –tiantiandhe –dede ‘ö
–gban ‘mɛ ‘ö ü zuë” ‘dhö =gi –sü ‘ka
‘wɔn ‘bha ‘kosɔn, ‘ö dho kë –kɔ ‘ö-bha kö –yö ‘go ü zuë” “piϋ, -a
=klang- bha –a do –yö –dho kë‘Dannëngdhö “kwi –a “su ‘ö –kë
‘Utö (Août) ‘ka, -a ‘gü. –A zü –yö
–dho bho- -a –dhɛkpaɔyi –Blɛɛsü
‘ka, ‘yö- “dhiϋ ‘dhö ta –a “saɔdo

–naa ‘ka. –A =plɛ -naa –yö –dho kë“Zuan Wɛn “su ‘dhɛ ‘ö –kë Juillet
‘ka bha, ‘ö sü -a –dhɛkpaɔyi –kaɔng
=plɛ ö ga “saɔdhu (25) –bha ‘ö yö‘ka –a –kaɔng –yaaga (30) –bha.
“Kɛɛ -kaa ‘gü ma –së ‘ka; Mɛ “pɛpɛ
‘ö kaa- nu =klang- =plɛ bha, -a –nu
–ta bha, –ka –dhɛkpaɔyi do ‘to
“dhiϋ kö ‘ka nu.

Pë "bin ‘ö ya –a – ga –sê ‘ka kö ziaan ‘ö dho –Pamɛbhamɛ =plöö ‘ü- -zɔn

	

4

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ.

"Nimlʋʋ : 13

-Gblɔgɔn

-kwɛ 2007 	"su –bha ‘sëëdhɛ -mü	

"Gwɛɛtaawo	
‘WƆN -TAƆNG -MA 'GÜ 'SËËDHƐ
-Bhawɔn ‘to dhe ‘ö dho -Pamɛbhamɛ -wo pö -mɛ -nu “piʋ̈
(dhiang do ya, ‘ya- -blɛɛsü zë “nimlɔɔ ‘ ö -ziö ya- ‘gü ‘nu)
-Pamɛbhamɛ ‘ö -kë naɔ
-ma ‘gü ‘sëëdhɛ ‘ka, -a –wo
pö -mɛ -nu “pɛpɛ, -dhɛ =ya
=kpaɔ ka –bha –ee ? Ka
nuwɛɛ yë -bha mü. Kö ka

–kɔɔwɔn –yö dhi bha ‘aa
–yë kë ?
Yi dheebhang –nu ka –
dho yi –bhawɔn ‘to‘sëëdhɛ ya –a “dhiʋ̈ ‘ö kë

‘gbaannu bha- -wɔn ‘gü.
–Yö kë -sü yë -kë ‘ka -kwɛɛ
-nu –bha see- ‘ö ‘wo kë wo
=në- -nu -bha. “Kɛɛ Atanna

‘saa- ‘gü ‘wɔn =gbaan yö
‘ko “dhiʋ.

‘wo- -nu ONISI (ONUCI) -nu
-kë, -wo “yi ‘dhiitrë “gblü
=plɛ
(2000)
‘sü
sië
-dhɛkpaɔyi -bha “Dalʋa, Dukwitaa -dhɛ -nu ‘gü ‘wo‘gü -gblü “Maadhö. “Kɛɛ më ‘ö- bho ?
‘Pë ‘ö ‘kwa “wɩ sië- ‘ka ya
kö ‘pö- -kɔ -nu ‘gü, “siʋ̈ -yö
“kaflɩɩ -dhɛ, =kakao -dhɛ,
‘bhlaa- -dhɛ -nu -bhö sië.
‘Ö dɔ mü kö “mɔɔ- -zë -nu, Zlaan ‘gü -mɛ -nu, -a ‘mɛ nu ‘ö ‘waa -Zlaan ‘gü, ‘mɛ
‘dhɛ ‘ö “dhʋ̈, -yö bhɛa” sië

ö bha -Zlaan -dhɛ kö -Yö “ta
ö -dhɛ.
-Zlaan -zo ‘yaa bhɔ ö bha
‘në -nu ‘ka. -Gblɔgɔn
(‘Maasë) -dhɛkpaɔyi -kaɔng
do ö ga “saɔdo bha (16), ‘yö
dha -zizisü ‘ö ban- ‘ka
“Maadhö ‘yö -kë mɛbhɩɩ
-nu dha -sü ‘ka.

Kwaa- =danwopö “sɛ ‘gü -wɔn
‘Yënng- yaa ‘ö bhü kwɛɛ

‘Yënng- ‘ö- ‘bhü -sü zü ‘ö
bho -kwɛ ‘ö -ziö ya- “dhiʋ̈
‘to “tʋ̈ng ‘gü, ‘ö- “zɔ ‘ö -da
‘ka -kwɛ -dee ya- =kwɛɛ=danwo pö “sɛ ‘gü, -yö -gun
-ziisü. =Ya =mɔɔ dha “yi kwɛ -kaɔng -yiisiö -bha (40)
‘yënng- suu ‘ö “dhʋ̈ bha, ‘yii
“bhü “dhʋ̈ do. “Su “saɔdo
‘gbaandhö kö dha ‘yaa
‘dhö. ‘Pë ‘ö- zü ‘dhö bho
“kwi- “su ‘ö -kë Sɛtangbrë
‘ö ‘kwa- -dhɛ
-Zaan ‘yii“Maa “sɛ ‘gü bha, -a “tʋ̈ng
‘gü, ‘ö nu ‘ö yö- ‘ka -gblɔgɔn

(‘maasë 2007) -bha dhɛkpaɔyi
-kaɔng do ö
ga “sɔɔdhu (15) -bha -yö gun “gbɩɩ-. ‘Ö dɔ mü kö klɔng -nu ‘ö “yi ‘yaa yën -a
–nu ‘gü ‘kpa, -a -nu gbaan
“bhʋ̈ʋ̈. “Yi -gɔ -nu ‘wo gun dhɛ -nu ‘ö- -bha
-tɔn
=wlöö -dhɛ -nu ‘gü
“Maadhö, mɛ -nu -wo –gun
wɔ sië -a –nu –bha kö ‘wo
“yi =slɔɔ. Mɛ ‘bha -nu –wo
-dho “kidhʋng “sɔɔdhu,
“saɔdo -nu “dhiʋ̈ “yi mɔɔ-.
‘Ö =yɔɔn mü kö “sɔdha -nu

=Kesɩ Dhifɔnngsü

L’orthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes qu' en français.
Attention:
1. c, h, j, qu et x n'existent pas en dan.
2. r ne se trouve jamais au début d'un mot.
Voici le reste de l' alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
=wee
sel
ɛ
"pɛ
déchirer
ɛɛ
=wɛɛ
moquerie
ɛn
-gɛn
pied
ɛɛn
=gblɛɛn
long
ë
pë
chose

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö
u
un
uun

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö
töö
"su
bun
=yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
üü
ün
üün
ϋ
ϋϋ
ʋ
ʋʋ

'gü
"güü
=blün
glüün
"gϋ
"bhϋϋ
"tʋ
"tʋʋ

intérieur
amère
miette
rouler
brûler
tarir
oreille
sauce

-Wo 'dho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"
moyen + haut

"dhü
'kɔ
dë
=zɛ
-dhɔ
"klang'yënngsavon
=gööscorpion
kpuu'

arbre
maison
père
termite
amour
singe
soleil
iroko
souche

"Nimlʋʋ 013

-Gblɔgɔn

-Kwɛ 2007	

Kwaa- "Kɔdivuaa -sɛ 'gü -wɔn
=Minisü -blɛɛsü -dee ‘ö -ya -ya
“Kɔdivuaa -mɛ -nu kwaa-

“sɔɔdhu. -Yö -ya “dhʋ̈

kwaa- plezidanng =në ‘ö

Siaadhü

“kwi ‘dhö -dhɛ ‘maasë

bha -kɔ -yö “yɛ- -bha

=minisü -blɛɛsü ‘ö yö
Konan

ziaandhö,

-wa

“su ‘ö -kë -gblɔgɔn ‘ka ‘ö

Bani
-dhɛ

Sodho Giyɔmë. -A -kwɛ

bha- ‘gü -Mɔɔsii “sɛ ‘gü.

=dhɛ

-mɛ -kuu

–siö -sü ‘ka potikö -mɛ

-Mɔɔsii -naa “sɛ -gɔ “dhiʋ̈

-yö -kaɔng -yaaga ö ga

kë -wɩ -a -bha kö Sodho

“dhiʋ̈.

“Kɛɛ

-kɔ

bha-

‘dhö.

Sodho -ya -sü bha ‘yaa

-nu ‘ö ‘wo “kɔdivuaa -a
-nu ‘bha -dhɛ.

Kö -Zlaan -yö dɔ kwa

“piʋ̈ kö Sodho -ya -sü bha -

yö kë “sɛ ‘waannu -sü ‘ka
bha ‘aa -yö kë -oo ?

"Kpʋngtaadhɛ -wɔn
Modhitani

Modhitani

-sɛ

bha,

yöö kë ‘yii kë =slɔɔ do.

‘ö gun “sɛ -gɔ

“dhiʋ̈ -a

-bha. “Dhasi -nu -zë ‘wii

“Kɔdivuaa -sɛ -wo kë -ya

“sɛ “dhiʋ̈, -yö -ya mü

-gban =vote -bha bha

-gban. ‘Mɛ ‘ö kë -ziö, -wa

mɛtii “sɛ do -mü. Waa-

‘Mɛ ‘ö -yaa pö yöö -ya

‘flëë- ‘gü dhe -slɔɔ -kwɛ

“gbɩɩdhɛ ‘ka. -A -kë “dhʋ̈

dosɛng ‘gü (1960). “Kɛɛ

-sü bha- ‘gü, ‘yö -kwɛ

‘ö nu ‘ö yö- ‘ka -kwɛ

“gblü =plɛ waa- -kwɛ

-gɔ, kë “dhʋ̈ kö ‘wɔn ‘ö
‘wo- “yan bhɔ -së ‘ka, kö
“sɛ ‘gü -mɛ -nu woo

-dede -wo wo -kɔ “yɛ

kë “wɩ- -bha kö ‘wo

-dhɛ Sidi Siɛkdolai. -A
-kwɛ -yö -kaɔng “saɔdo

ö ga “suesiö (69). ‘Wɔn

“gblü =plɛ waa- -kwɛ

“sɔɔdhu bha (2005), -a

woo- plezidanng -bha. -A

bha -a -së -dhɛ -mü

“sɛ

“su ‘ka bha, ‘yö “dhasü

‘maasë ‘ö -ziö ya mɛ

tongtongdhö.

-yiisiö -bha (2004) -ya
-gɔ

kpɛnngdhö

“dhiʋ̈
‘ö-

“su ‘ö -kë -zoo -kun ‘gü

-mɛ

=vote

-nu ‘wo “sɛ “vlʋʋ dɔ ‘mɛ

-kë “dhʋ̈ -sü bha- ‘gü, ‘yö
=plɛ ‘wo -gban =vote

=dhɛ “dhinaa ‘yii -da

‘Wɔn ‘ö -gban “sɛ “gla –wɔn –nu -bha
Telefɔnö

“Kwi -a “su ‘ö -kë ‘maasë

=kakao ta -mɛ -nu ‘wo

=Mamadu Ndiayë ‘ka,

këyɔɔ -nu, -a -nu -ta ‘kun

‘gü -gblɔgɔn ‘ö -ziö ya, -a

‘ö

Klistɔfë

‘kwëë-. -Dhɛ bha- ‘gü, -wo

-nu, “sɛ “wɛɛ -nu ‘gü bha

ga “saaga bha, naɔ -ma

‘ö -kë -zë wo -bhöpë ‘ka -a

-wɔn –bha -a -dhiang -zë.

-dhɛ =gblɛngblɛn -nu ‘gü

‘ka, ‘ö ‘kwa -dhɛ “Maawo
-dhɛkpaɔyi -kaɔng =plɛ ö
‘gü

‘sëëdhɛ

‘ö

-kë

zuunadhö ‘ka bha, -a -nu
-pëkë ‘gü -kɔ “pɛpɛ ‘ö ‘wo

“Kɔdivuaa, -a -nu ‘gü -mɛ
-nu -naa -kɔ -loo ‘ko -ta
-gɔmɛ -nu waa- “kaflɩɩ,
2

“sɛ ya- ‘gü, -a -naa -gɔmɛ
‘wo-

-dhɛ

Gbɛɛ” ‘dhö, pëbhee “pɛpɛ
-nu -wɔn ‘ö -gban ‘mɛ -nu

‘ö- -nu -bha -a -nu -bha
-gɔmɛdhe ‘ö ‘wo- -dhɛ Irie
“Luu

Kodhɛtö

waa-

telefɔnö -gɔmɛ ‘kpii- do
-kɔ =wlöö -mɛ ‘ö -kë

-a ‘dhö, -wo kë -kpan wo
kë ‘wɔn ‘ö -gban telefɔnë

-Wa -pö =dhɛ telefɔnö

bha, pë -së -dede -mü. -A
-wɔn ‘gü, -yö -së kö -yo kë

pëtamɛ -nu -gɔ. Kë “dhʋ̈
kö -ya -nu -gɔ -wɔn -nu
‘dho “dhiʋ̈ kö waa- -nu

-mɛ -nu ‘ö ‘wo -dhɛ “wɛɛ

-wo dhiang zë wo ‘ko “piʋ̈
“tʋ̈ng =gban ‘gü ö zë
“tʋ̈ng ‘gü.
“Kɛɛ

-kwaa

‘gü

ma

‘ka=dhɛ telefɔnö ‘dhɛ ‘ö

‘wo- =nëng wo “tʋ -bha

"Nimlʋʋ 013
‘wo -ziö ‘ka bha =në ‘ö
‘wo -we -a ‘ka.

-Gblɔgɔn

-Kwɛ 2007	

Kö ‘mɛ ‘ö ‘ka -kë pëtamɛ
-nu ‘ka, kaa- dhiang =në
‘ö ‘wo- zë bha.

'Wɔn 'ö -gban -potaasü -wɔn -bha.
‘Wɔn ‘ö -gban -foodɔn -bha

'Wɔn 'ö -gban troo -nu -bha mɛ wɔkɔ -nu 'gü
-Dhöö kpö
‘Mɛ ‘ö -kë -dhöö kpö -zuö

-tiantiandhe ‘ka mɛtii “sɛ

ya ‘ö -kɔ “yɛ mɛ do -bha,

‘kpii- ‘ö ‘Biya ‘ö Ofue

ya- ‘ka mɛtii “sɛ gban

“pɛpɛ ‘ö “kpʋngtaa -a -nu

kpö ‘gü =dhɛ -a -naa mɛ

-dhɛ ‘gü.

-ɛ -tiaadhe ‘ka -kwɛ ‘ö ziö

“pɛpɛ ‘gü -wa -dhɛ Didie
-Drogba.

Zuëniida

-dede

-mü

-to

“dhʋ̈

-sü

=gban

‘gü.

-Kwaa ‘gü ma- ‘ka =dhɛ
-dhöö kpö -zuö -mɛ -nu

=badhong –zuö -mɛ -nu
“gbɩɩ- ‘dhö. Kwɛɛ, kwa
-bhaa -mü Didie bha- ‘ka.
=Ya kë “dhʋ̈ kö kwaa-

Buayi ‘tɔ ‘ö- -bha bha=Dhɛ ‘ö go ‘mü ‘yö

Didie ‘ö dho -Buakɛɛ ‘mɛ

-nu -bha “yʋʋ ‘sü -dhɛ

“Kɔdivuaa -sɛ ‘gü -mɛ -nu

“gbɩgbɩ -nu -dede -wo

“yʋʋ bha.

‘gü. =Bhlëë ‘ö Sodho

-gɛn -mü =dhɛ kwaa- ‘në

‘dodo

-kɔ bha- ‘dhö, ‘yö nu

-mɛ -nu waa- -Buakɛɛ

kwa -gɔ “tʋ̈ng ya- ‘gü. -A
‘ö -kë -dhöö kpö -zuö -mɛ
‘ka, ‘ö ‘kwa- -dhɛ Didie
-Drogba bha, -kwɛ ‘ö

-ziö ya (2006) yö =në ‘ö

-dhö mɛtii “sɛ “dhʋ̈- ‘gü
‘ka.

“kɛɛ

yöö-

=gban ‘gü, -piö “dhiʋ̈
bho -piö -yö -dhö.

-Kwɛ -ya bhɔ ‘dodo ‘yö

=Dhɛ ‘ö ‘wo- -ya =dhɛ

‘wɛɛgü “Kɔdivuaa -a “yʋʋ
‘sü -dhɛ ‘gü kwa -dhɛ.
Mɛbhɩɩ

-yö

kë

-dho

Giyɔmö ‘dhö, ö -dɔ -bha
-mɛ -nu “pɛpɛ ‘wo- -ya
Didie -bha -a “sima ‘yaa
gun.

-Yö

-gun

-së

-dhöö kpö -zuö -mɛ -nu

-dedewo dɔ -a -gɔ ziaan-

-dedewo.

Kwaa- “sɛ ya-

bha- dɔ. ‘Në bha, -wa

=Misiee.

-ya pö: « ‘Yö -wo ü

=klang- kë- mɛtii “sɛ do

Benoît. -Aga -dhɛkpaɔyi

dinng.

-kë -dhöö kpö -zuö -mɛ

-bha -kɔloo ‘ko -ta ‘kpii-

kwaa-

gɔmaa lɔɔ -dhɛ

"Yɩɩ -wɔn

‘gü ‘në do =në ‘ö dho
‘bha ‘ö -kë Libanng ‘ka-

-dhɛ Benua. “Kwi ya -pö
-blɛɛsü bha- ‘ka, =klang-

‘gü. “Sɛ bha- ‘gü, kwa ‘tɔ

‘kɔɔdhö,

‘gü, kö -waa pö -a -nu -gɔ

“dhiʋ̈ ‘në -nu -dhɛ -sü

‘bha -nu -wo “kwi -wo
mü Libanng bhii -a kë -së
‘ka, ‘bhaa bhii “ü -de ‘tɔ

‘yö

=klang-

gɔmɛ dë ‘ö -ya =klang-

-bha: ‘yö-yaa pö ‘Zan-,
‘yö

‘Zan-

-yaa

pö:

=misiee,

‘Bɛnö

‘Piɛɛ-,
Oitö,

wo n -dhɛ Benua

Siangtalö,=misiee…
=Dhɛ ‘ö ö bo, ‘yö ‘në

bha ‘ö ö kɔngga “dhiʋ̈
=wlüü

‘ö-

pö:

-dhɛ =dhɛ ? » ‘Yö- pö

<<

=Misiee, ‘bhii n ‘tɔ pö
-wa ! >> ‘Yö =misiee

(

benoît).>> ‘Yö misiee

–ya pö “yʋ̈ kö bhi =në ‘ö
‘wo ü -dhɛ ‘Bɛnö Oitö.

‘Ma- pö ‘nu.>> Mü -wo
Benoît –dhɛ ‘Bɛnö Oitö.

3

"Nimlʋʋ 013

-Gblɔgɔn

-Kwɛ 2007	

=Banngba ‘Bakadhi

"Gwϋng
<<“Tɩmazë -nu =në ‘ö ‘wo wo ‘ko -a =gee -wo dɔ.>> “Kwigɔn Banggbö ‘prɛnngsü ( Prince)
‘Kwa- pö “dhʋ̈ kö kwa- -pö =dhɛ

‘kwa kwa kë -yë bha -a =bhlëë dɔ.

kwa -dewo bha -a ‘kun “gbɩɩ-.

-bɛnzëmɛ -nu ‘ka ya, kwa =në ‘ö

-bha kö ‘kwa kwa faan dɔ. ‘Kwa

=bhlëësü.

‘mɛ

‘ö

‘kwa

-kë

kwa

-dewo

Yö =në- -wɔn ‘gü ‘yö- -dhɛ ‘dhö-

‘Kwa- -zɔn mɛ -nu -dhɛ =dhɛ -yö

Pë -Wlangda -sü
“Sanni kö =dhɔtrɔɔ -yö nu
Kwaa- ‘sëëdhɛ do =ya zun
“kpɛnng. ‘Sëëdhɛ bha –yö
-gban –kë “klʋ̈ʋ̈klʋ̈ -sü -bha.
–A ‘tɔ -mü “Sanni kö
=dhɔtrɔɔ -yö nu ‘ka.
‘Sëëdhɛ bha, -kɔ ‘ö ‘kwa dho
–a kë- -bha kö ‘kwa kwa ‘dhɛ

kë -dhɛ -nu ‘ö ‘wo –ya –sü
‘ka =dhɔtrɔɔplöö -dhɛ -nu
‘ka =gblɛɛn, -a –nu ‘gü, ‘yö nu –dhiang zë. “Yua
–nu
‘ö -a –nu ‘tɔ ‘dhö -a –nu ‘gü,
-a –nu =gban “dhɛ kë -kɔ nu –wa –nu ‘gü. Kwa
–
bhawɔn –ziaan ‘yaa- -bha kö

‘kwa ‘dho flamasi =bɛdhɛ nu ‘ö ‘wo “dhʋ̈ bha –a –nu
‘dhɔ- -dhɛ -nu ‘gü. –A –gɛn
–mü =dhɛ -a =bɛdhɛ -nu –
wo kwa –züzü “iin kwa “sɔɔ
‘pödhö.
“Sanni =dhɔtrɔɔ -yö nu ‘ö
bha, ‘mɛ ‘ö- -bɛn zë, -wa

–dhɛ =Kesɩ Dhifɔngsü. “kɛɛ
=dhɔtrɔɔ “gblʋ̈gblʋ̈ ‘bha –nu
–kɔ -ya ‘gü.
‘Ka dho –kpan –a “dhɔɔ -bha
–bha ‘mɛ ‘ö- “piʋ̈ “Maadhö,
-wa –dhɛ “Zɛ Emaniɛɛ. –A
–bha tiootioo “nimlɔɔ =nɛ:
07-17-19-38

Pë "bin ‘ö ya –a – ga –sê ‘ka kö ziaan ‘ö dho –Pamɛbhamɛ =plöö ‘ü- -zɔn

	

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ.
Yii- ‘drɛsü =nɛ : =Kesɩ Dhifɔngsü 06.39.06.88 Lo Zafe 08.18.08.88 / www.pamebhame.info

4
‘Ka dho –kpan –a “dhɔɔ -bha –bha ‘mɛ ‘ö- “piʋ̈ “Maadhö, -wa –dhɛ “Zɛ Emaniɛɛ. –A –bha tiootioo “nimlɔɔ =nɛ: 07-17-19-38
‘Mɛ -nu ‘ö ‘wo ‘sëëdhɛ ‘ö ya- -kë, wo -mü =Sai Zoziasü , "Dhɔɔgbö Zafe, =Kesɩ Mɔyan Dhifɔngsü, Valangtɛn Vidrinö
waa- Edhɛna Pɛdhɛkwalösökaya ‘ö- -nu =gban =plɛ ‘wo go Dhusi ‘ö -da “Anɛsü ‘ö go ‘Suisü , -a -nu ‘ka.

"Nimlʋʋ : 15

"Su : 'plöö

-Kwɛ 2007

		

"Su –bha 'sëëdhɛ -mü		

"Gwɛɛtaawo	
'WƆN -TAƆNG -MA 'GÜ 'SËËDHƐ

-Bhawɔn ‘to dhe ‘ö dho -Pamɛbhamɛ -wo pö -mɛ -nu “piʋ̈

-Pamɛbhamɛ ‘ö -kë
naɔ -ma ‘gü ‘sëëdhɛ
‘ka, -a -wo pö -mɛ -nu
“pɛpɛ, -dhɛ =ya =kpaɔ
ka -bha -ee ?
Yi dheebhang -nu
ka -dho yi -bhawɔn ‘to-

‘sëëdhɛ ya -a “dhiʋ̈ ‘ö
kë ‘gbaannu bha- -wɔn
‘gü. -Yö kë -sü yë -kë
‘ka -kwɛɛ -nu -bha see‘ö ‘wo kë wo =në- -nu
-bha. “Kɛɛ Atanna ‘saa‘gü ‘wɔn =gbaan yö ‘ko

“dhiʋ̈ . Yö =në- -wɔn
‘gü ‘yö ‘ka -kpan sië
-Pamɛbhamɛ “nimlɔɔ
ya, -a -bha bha. Yi
‘dhang- bho
-sü -ya
“dhiʋ̈ =dhɛ ‘ka yi bhawɔn ‘to. =Dhɛ kwa

-wo -ya ‘gü do =dhɛ
kwa -de -wo ‘ö bha
kwa -dho “slë mɔɔ- -a
-bha kö -yö ‘dho “dhiʋ̈ .

=Dhɛ woo- zü bho, mɛ
=plɛ =në ‘ö ‘wo kë wo
-wo bho -piöga =sooziö -mɛ -nu bha, -a -nu ta. -A mɛ do -mü
plesidang =Sigi Blɔn”
Blɛzö ‘ka. ‘Yö -a mɛ do
‘ö -kë “sɔdha -gɔmɛ
‘kpii- ‘ö “Maa “sɛ ‘gü,
“tʋ̈ ng ya ‘gü, -a ‘ka.
‘Wɔn “pɛpɛ bha -yö kë
-kë “dhʋ̈ =ministrë ‘ö
-kë kwaa- ‘në ‘ka,
Mabhli Tuakösë ‘ka,
-a
“yan
=wlöö.
-Biang bha =dhɛ ‘ö ‘wosü, ‘ö go “Maadhö ‘ö
dho ‘Dannëng “sɛ ‘gü,

‘mɛ -nu ‘ö
‘wo -kë
mɛ -blɛɛsü ‘ö ‘wo =loo,
-wo -gun “sɔɔdhu.
“Tʋ̈ ng ‘ö ‘wo- -kë ziaan‘yö -kë: ‘Yënng- -gɛn
-yan dan -yaaga waa‘yënng- -kɔ dan -kɔng
=plɛ ö ga =plɛ (“dhɛdhɛ
-yaaga waa- minitö
-kɔng =plɛ ö ga =plɛ.
Kö ‘wɔn -së ‘ö kë -kë ‘yö
bha.
￹-Kwa dhi kwa ‘ko -dhɛ.

Kwaa- =danwo pö "sɛ 'gü -wɔn
￹-Dhikodhɛ

-troo

‘Wɔn =bhlëësü -yö kë
-sü ‘ka kwaa- “pɛɛn -ta.
-Yö “dhʋ̈ tɛan- ‘ka =dhɛ
-gblü ‘ö -da bha, -yö kë
=Danwo pö -mɛ -nu
waa- ‘Wɛ- -nu bha kwa
-siö ‘ko -dhɛ. “Kɛɛ
-dhɛkpaɔyi =plɛ ya“piʋ̈ , -kɔ -wü ‘koodhe
-troo -yö kë -sü ‘ka kwa
=zinng ‘gü. ‘Yö -kë
-piöga =soo- -biang ‘sü
-sü kö -wa gizamɛ kë, -a
‘ka. -A zü -yö -bho “kwi
-a “su ‘ö -kë Feevrie ‘ka
bha, -a
-dhɛkpaɔyi kɔng =plɛ ‘ka “Maadhö.
‘Mɛ -nu ‘ö ‘wo -a -ya,

wo -mü -kɔlookota ‘ö
-kë “Kɔdivua -mɛ -nu
-bha ‘ka, “kɛɛ -piöga
=soo- -wɔn “gblʋʋ “piʋ̈
-a ‘ka. -Biang bha -a
-blɛɛsü
-yö
-go
“Maadhö ‘ö dho ‘ka
-Zɔnwɛɛn.
“Kidhʋng
këng do ö -kɔ plɛ waa“kidhʋng =plɛ(122 ).
-Piöga =soo- -biang ‘sü
-mɛ -nu “gbɩgbɩ ‘ö ‘wo
gun- -bha -wo -gun
kɔng -yiisiö ö ga
“sɔɔdhu (45). Mɛ ‘bha
-nu -wo -go Togo,
Gana.

L’orthographe DAN
Voici ce que nous pouvons utiliser pour ëë
"këë
daba
ü
'gü
intérieur
savoir lire et écrire en langue dan.
ën
'kën
rassasier
üü
"güü
amère
Les consonnes et les voyelles que vous ne ëën
=klëën
entourer
ün
=blün
miette
voyez pas ici sont les mêmes qu' en français.
ɛa
"kpɛa
sec
üün
glüün
rouler
Attention:"Kɔdivuaa -sɛ 'gü -wɔn ɛan
Kwaagɛan"
scorpion
ϋ
"gϋ
brûler
1. c, h, j, qu et x n'existent pas en dan.
gw
-gwë
caillou
ϋϋ
"bhϋϋ
tarir
2. r ne se trouve jamais au début d'un mot.
in
"bin
fleur
ʋ
"tʋ
oreille
Slaa”
-nu
(so -mɛ
-nu) =waiin‘Biya "iin
-dhɛ bho ou
Voici le-mɛ
reste de
l' alphabet
:
ʋʋ
"tʋʋ
sauce
Lettres Exemple
Traduction
ɩ
"wɩ
parler
-Wo 'dho -kɔ ( Les tons )
Aa
ɩɩ -mɛ -nu
"gbɩɩ-Gɛn yö"kaa
-dhɛ ‘yaa gale
‘dhö ‘zü =dɛɛ slaa’’
-gɔ ‘Biya.fort
-A yaa -dhɛ -ziaan ‘kö ‘dhö -dhɛ ‘në -nu ‘kö ‘wo
An
"gan
tirer
kw
=kwaa
main gauche
très haut
"dhü
arbre
-kë -zësaan
wo =dhɛ ‘yënng“gbɩɩ-gbeng
mɛ -nu -wo
-dho mü ‘ö haut
‘wo wo “tɛɛpa, ‘guvɛnëma
‘ömaison
-dhɛ
Aan
cadeau (‘lën-) =ya kë
ng1
nuit
'kɔ
aɔ-nu ‘ö-kaɔ
perdrix
-nu ‘to -sü ‘ka “kwanngdhɛ (kaatie)
-nu
bha, =në ‘ömoyen
-ya kë slaa’’ -mɛ -nu dë
bha, -a père
-nu oo
-zoo ‘gü -së ‘ka
chenille
aɔn
‘daɔnaraignée
ɔ
'pɔ -nu ‘ö ‘wo
credit
bas -ziö ‘ka kaatie -nu=zɛ
termite
ya
-dhɛ
-nu
‘ka.
=Ya
‘go
mü
‘zü,
gɔ
“gblϋgblϋ
mɛ
-nu
sü
‘wo
‘gü
bha,
-a bh
-bho
cabris
ɔn
"yɔn
huile
très bas
-dhɔ
amour
dh
dhe
mère
ɔɔn
=yɔɔn
sang
très haut + très bas
"klang- singe
ee
=wee
sel
ö
pö
dire
haut + très bas
'yënng- soleil
ɛ
"pɛ
déchirer
öö
töö
panier
moyen + très bas saasavon
ɛɛ
=wɛɛ
moquerie
u
"su
lune
bas + très bas
=gööiroko

"Nimlʋʋ 15

2

‘plöö

-Kwɛ 2007	

nu ‘gbaannu -dhɛ -nu -wo -dhö ‘ö ‘wo mɛ -nu sü. -Dhɛ -nu ‘ö ‘wo bha ‘pö =dɛɛ =ya kë ‘mɛ -nu bha, -a nu “tɛɛpa -dhɛ -nu ‘ka. ‘Yii ‘to -ziaanwo -a ‘dhɛ bha- -bha -wa: =ya =yɔɔn mü kö -wo dhebë -nu, ‘në -nu
zua sië -dhaa ‘ka.

-Kwaa “Kɔdivua -sɛ ‘gü -wɔn
Slaa” -mɛ -nu (so -mɛ -nu) =wa ‘Biya -dhɛ bho
-Gɛn yö -dhɛ ‘yaa ‘dhö
‘zü =dɛɛ slaa’’ -mɛ -nu
-gɔ ‘Biya. -A yaa -dhɛ
-ziaan ‘kö ‘dhö -dhɛ ‘në
-nu ‘kö ‘wo -kë -zë wo
=dhɛ ‘yënng- (‘lën-) =ya
kë “gbɩɩ- mɛ -nu -wo dho mü ‘ö ‘wo wo

“tɛɛpa, ‘guvɛnëma ‘ö
-dhɛ -nu ‘ö- -nu ‘to -sü
‘ka
“kwanngdhɛ
(kaatie) -nu ‘gü -së ‘ka
bha, =në ‘ö -ya kë slaa’’
-mɛ -nu bha, -a -nu -ya
-dhɛ -nu ‘ka. =Ya ‘go mü
‘zü, gɔ “gblϋgblϋ
-nu

‘ö ‘wo mɛ -nu sü ‘wo ziö ‘ka kaatie -nu ‘gü
bha, -a -nu ‘gbaannu dhɛ -nu -wo -dhö ‘ö ‘wo
mɛ -nu sü. -Dhɛ -nu ‘ö
‘wo bha ‘pö =dɛɛ =ya kë
‘mɛ -nu bha, -a -nu
“tɛɛpa -dhɛ -nu ‘ka. ‘Yii

‘to
-ziaanwo -a
‘dhɛ bha-bha -wa:
=ya =yɔɔn mü kö -wo
dhebë -nu, ‘në -nu zua
sië -dhaa ‘ka.
‘Biya -dhɛ =ya kë ‘ya- dedewo.

"Kpʋngtaadhɛ -wɔn
-Tosɛa -bha “glasü
-yö -nu ‘wɔn ‘gbɛ
‘ka. “Sɛ “gla -sü ‘ö
nu sië ‘wɔn -së ‘ka,
kö -yö nu sië -a yaa
‘ka. Kö ‘wɔn yaa
kë -sü =ya mɛ
bhɩɩdhe -dhi -dhɛ
-wɔn ‘ka. Kwa -dho
‘wɔn ‘sü- gɔndë do
ya- -bha. -Wa -dhɛ
Vilë Zeni Bayi. -A

-kwɛ -yö -kaɔng
-yiisiö ö ga “sɔɔdhu
(45). -A yi ‘yii
=gwëë =kö, -yö
-gun ‘mɛɛ- këng
saaga ö ga do (801)
-naa ‘ka “kwi “sɛ ‘ö
-kë ‘Glɛ- -nu -bha
“sɛ ‘ka ‘ö ‘wo-dhɛ
glanngdë
Blötayö bha- ‘gü.
Dhe -ya -gɔ, ‘në

gɔɔn- =plɛ -ya -gɔ.
-Kaa -ga ‘yö ‘mɛ
bha ‘ö “slë mɔɔ-bha
=dhɔtrɔɔ
=plöö, ‘yö ‘wo- -pɛ
‘wo- -kë dhebë. ‘ka.
‘Wɔn bha ‘yö -dhi
-a -bha dhebë -dhɛ,
‘yö yöö =de ‘pö
=dhɔtrɔɔ -nu ‘wo-kë gɔɔn- ‘ka. -A
-bha dhebë bha -yö

-gun ‘pö ‘mɛɛ- -kɔ
=wlöö ‘ka -kwɛ ‘ö
-ziö ya- ‘ka (2006).
‘Mɛ “dhϋ -yö -de
-dhi -dhɛ -wɔn kë
sië =dɛɛ ‘kwi -nu gɔ “sɛ ‘gü ‘ö mɛ
‘bhaa “wɩ.
“Sɛ =ya ö -kɔ dɔ
-dedewo
ö
=gwinng-

Mɛ =slɔɔ -pë -nu -wɔn
Amangdie
‘Wɔn ‘ö ya mɛ zuë”
=niidawɔn
-dede
-mü. Tapë do ‘bha =në
‘ö =ya nu. -wa -dhɛ
amangdie. “dhü -mü.
-Yö -go “kwi “sɛ “pɛɛn
‘dhɛ ‘ö ‘wo- -dhɛ Azi
bha në- ‘gü. -A yi =ya
=gwëë “kwi “sɛ ‘ö ‘woTuuki waa- Grɛsö -kë

bha, -a ‘gü -mɛ -nu ‘wo
-ya =naɔ =slɔɔ -sü -bha
-a “yɔn -wɔn “gblʋʋ
“piʋ̈ , -a -dhiang ‘yaa
zë.
-A -kwɛ “gblü
“sɔɔdhu “iin “sɔɔdo naa =nɛ -yö “sɛgɔ ‘ö
-kë Iranng ‘ka bha- ‘gü.
-Yö Ezitö dɔ ‘ö ‘kwawo ya- ‘gü. “kɛɛ Eblö

‘në -nu në ‘ö ‘wo kë
nu- ‘ka mü kö -wo
=dhuëng -dhɛ -ta.
‘Ö nu ‘ö- wo kwa -gɔ
‘Kɔdivua -sɛ ‘gü bha, -a
‘tɔ ‘ö ‘kwa dho dɔ -a
-bha,
-wa
-dhɛ
kokoma. “Dhü bha -yö
-gla
“vaandhö
-dedewo ‘ö go ‘mü ‘ö

gwëë. -A ‘klɔɔ- -mü
=dhɛ ‘yii =gwëë ‘gbɛ,
‘yö -kwɛ këngdo ö -kɔ
“sɔɔdhu -kë. -Yaa pö
yöö =gwëë -yö -dho ‘ö
yö- ‘ka -kwɛ këng =plɛ
ö -kɔ =plɛ -bha.
‘Yënng- ‘yaa pë ‘bha
bho- -bha. Amangdie
bha, -a -dhɛ =gban -yö

"Nimlʋʋ 15

3

-yö =naɔ -bha. -Wa
-dhü -go. -Wa ga
-go. -A ‘dhɛ, -a yun, -a
“kɛɛ -nu bha, =bɛdhɛ
-mü -a -nu ‘ka. -Wa

‘plöö

-dhü -kë ‘zü ‘seng- ‘ka.
-Dhɛ do ‘ö ‘yaa dhi‘gü, yö -mü ‘baa- ‘gü
-dhɛ -nu ‘ka.

-Kwɛ 2007	

Mɛ “pɛpɛ ‘ö- -wɔn
“dhia ‘ö ka ‘gü, ka
-mɔɔ -a -bha ‘ka yö
Baya Zozɛfu -bha
“Maadhö. -A -bha

tiootioo “nimlɔɔ =nɛ:
05.75.83.15

'Wɔn 'ö -gban -potaasü -wɔn -bha.
Dha “yi -bha “tϋng ‘gü -yua -nu
Dha -bha ban -sü
bha ‘wɔn -së -mü
mɛbhɩɩ -nu oo, wü
-nu oo blëë “dhɛ oo,
kwa -bha ‘ka.
“Kɛɛ -a ‘bha -nu ‘ka,
-a ban -kɔ yaa ‘gü
yaa bha -yö pë -see,

-yö -nu “yua ‘ka. Kö
‘yënng- (‘lën-) yaa
-yö ‘bhü kö -yö ‘go
mü kö dha yaa -yö
ban, “tϋng -bha -go
“gblʋʋ -sü bha -yö
-nu ‘wɔn ‘ka. “Yua nu ‘ö ‘wo -kë “gʋng

-nu, “gblü ziö -yua nu, “yan ‘gü -kë tii yua -nu ‘ö -da ‘ka -a
“wɛɛ ‘bha -nu -bha
-wo -nu. -A -kë “dhϋ
-sü bha- ‘gü, kö
-kwaa kë -së. ‘Kwapö kwaa pë -bhö

-kwa kwa -kɔ “zu
-së -dede ‘ka saa‘ka. ‘Kwa ‘dho pö
‘kwa “ta -nu ‘sü kwa
-gɛn “dhɛ -ta dha
“yi ‘gü. ‘Në -nu ‘wa
‘dho pö woo wo “zu
-nu wo dha “yi -dhɛ.

'Wɔn 'ö -gban troo -nu -bha mɛ wɔkɔ -nu 'gü
=Badhong ‘ö yöö -zuö -kwɛɛ -dee ‘ö nu- yö- ‘ka (2008)
“Kwi -a “su ‘ö -kë
zuɛn ‘ka, ‘ö -ziö ya,
=badhong -yö kë
-ziö. -A -ziö -gɛn
mü =dhɛ -kwɛ -dee
‘ö nu- ya, mɛtii “sɛ
-to “dhϋ -sü yöo
=loo ‘ko -ta kö dhöö kpö -yö -ma
‘kwëë-. “Kɛɛ “sanni yö kë “dhϋ -wa ‘bha

-zuö =kö -blɛɛsü kö
‘mɛ ‘ö- -dhɛ ‘dhö- bha =dhɛ ‘ya ‘dho
‘dho ‘kupë bha- bha “iin ‘ö dho ‘dho-bha kö -yö dɔ.
“Sanni -yö kë “dhϋ
‘zü ‘yö =wa “sɛgɔ nu dan kpökpö ‘ka. A kpö -blɛɛsü bha,
‘yö kwaa- “sɛ ‘ö -kë

“Kudivua ‘ka waa-a ‘dhɛ ‘ö ‘wo- -dhɛ
Madagasikaa ‘wo-ma ‘kwëë- -Buakɛɛ
=minisi -blɛɛsü ‘ö kë Soro Giyɔnngmö
‘ka -a wëë’ dhö.
Kwaa- ‘në -nu ‘wo
-kë Elefanng (Biö)
-nu ‘ka, -wo kë- -zuö
-dedewo. -Wo kë

Madagasikaa -gɔ -kë
‘bii- “sɔɔdhu.
‘Mɛ ‘wo bha ‘wii kë
=mɔɔ- -bha kö -wa
“wɛɛ ‘bha bho. Kö
kwaa- “yʋʋ -mü.

‘ö -kë “dhϋ, ‘yö pë
-kpa -mɛ bhadhɛa’’ kpɔ -tɔ
“gban ga do ‘ö to-wɔn ‘ka; ‘yö- pö ö

=patrɔnng -dhɛ -tɔ
=gban “pɛpɛ “gban
ga -yö do.

"Yɩɩ -wɔn
-Tɔ -gɛn ga do dhe
“Kwi gɔn do =në
‘ö- pö ö bha pë -kpa
-mɛ -dhɛ -yö -tɔ do
-kpa. ‘Ö dho ‘goyë “dhiϋ =midi ‘ka

kö- -tɔ =ya ma. ‘Yö
‘wɔn =slɔɔ- ‘gü
‘taablë -bha =dhɛ
-tɔ bha- “gban ga
do ‘yaa mü. =Dhɛ

‘Yö=patrɔnng
‘dhö- pö :<< ‘Bha-

4

-dhɛ yö ‘mɛ do
=dhɛ -tɔ “gban ga
-yö do ? >>
‘Wɔn bha ‘yö -kë
-nu -gɔ zɔɔdhe ‘ka.
‘Yö=patrɔnng
‘dhö- pö : << -Ko
‘dho -dhɛga -tɔ
-kluu ‘gü kö -tɔ

"Nimlʋʋ 15

“gban ga ‘dhö do
kö ‘ko- -dhɛ yö. >>
‘Yö ‘wo -ziö. ‘Wo
=loo mü kö -tɔ dhee do -yö -ya sië
ö -yaan -ta. ‘Yö
“kwi gɔn bha ‘öpö: << -psss, -psss.
>> -Aga, ‘yö -tɔ

‘plöö

-Kwɛ 2007	

bha ‘ö =wlüü. ‘Yö
“kwi gɔn ‘dhö- pö:
<< ‘Bha -dhɛ yö
-ee ? ‘Bhii- pö -tɔ
=gban “gban ga -yö
do -ee ? >>
‘Yö pë -kpa -mɛ
bha ‘ö- pö: <<
=Patrɔnng, -tɔ bha

‘ö gun gbɔ ‘gü, n
-zo -yö kë -bhɔ;
‘mii kë- pö: -psss,
-psss =dhɛ ü -bha
‘dhö –oo; ‘pë ‘ö -kë
‘ö- “gban ga ‘dhö
-kë do bha, ‘yö bha.
>>
Kimse Etiɛnë

"Gwϋng
<< ‘Mɛ ‘ö ö -de kun -së ‘yö- -gɔ ‘dhö -flϋ. >> -Kɔ do bha- ‘gü, ‘mɛ ‘ö ‘bha ü -dewo ‘kun -së ‘yö ‘ü dho
-a =trɔɔn ‘ö- “gblʋʋ “piϋ -a =slɔɔ-.

Pë -Wlangda –sü
Kwaa- saanwo -së do =nɛ
-Pamɛbhamɛ -wo pö -mɛ -nu -ka ka baa-, kaa- =dhɔtrɔɔ ‘sëëdhɛ bha, -a =plɛ -naa =ya yö “kpɛnng. -Wa
-dhɛ 'pë nu "yua 'ka.

Pë "bin ‘ö ya -a - ga -sê ‘ka ; -a do –zë 'ka -dhɛ "saaga –ya –bha. -A -nu mɔɔ	

	

5

"Nimlʋʋ 15

‘plöö

-Kwɛ 2007	

	

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka
bɔ. Yii- ‘drɛsü -mü 08 BP 857 Abidjan 08 ‘ka. Tel. 22.43.12.72. / 08 18 08 88 / 06 39 04 88
‘Mɛ -nu ‘ö ‘wo ‘sëëdhɛ ‘ö ya- -kë, wo -mü =Sai Zoziasü , "Dhɔɔgbö Zafe, =Kesɩ Mɔyan Dhifɔngsü,
Valangtɛn Vidrinö waa- Edhɛna Pɛdhɛkwalösökaya ‘ö- -nu =gban =plɛ ‘wo go Dhusi ‘ö -da “Anɛsü ‘ö go
‘Suisü , -a -nu ‘ka.
	

"Nimlʋʋ : 16

-kwɛ 2007 	"su –bha ‘sëëdhɛ -mü	 "Gwɛɛtaawo	

-Wükɔ	

‘WƆN -TAƆNG -MA 'GÜ 'SËËDHƐ

Mɛ faan dɔ -dhiang

-Bhawɔn ‘to dhe ‘ö
dho -Pamɛbhamɛ -wo
pö -mɛ
nu “piʋ̈
(dhiang do ya, ‘ya-Pamɛbhamɛ ‘ö -kë
naɔ ma ‘gü ‘sëëdhɛ
‘ka, -a wo pö -mɛ -nu

“pɛpɛ, dhɛ =ya =kpaɔ
ka -bha
-ee ? Ka
nuwɛɛ yë -bha mü. Kö
ka
-kɔɔwɔn -yö dhi
bha ‘aa -yë kë ?
Yi dheebhang -nu
ka -dho yi -bhawɔn

‘to- ‘sëëdhɛ ya -a
“dhiʋ̈ ‘ö kë ‘gbaannu
bha- -wɔn ‘gü. -Yö kë
-sü yë -kë ‘ka -kwɛɛ nu -bha see- ‘ö ‘wo kë
wo =në- -nu
-bha.
“Kɛɛ Atanna ‘saa- ‘gü

‘wɔn =gbaan yö ‘ko
“dhiʋ.
.

Kwaa- =danwopö “sɛ ‘gü -wɔn
“Kunmana “gblϋgblϋ –nu ‘wo –ya
“Kwi -a “su ‘ö -kë
zue ‘ka bha -a
-dhɛkpaɔyi
-kaɔng =plɛ ö ga
“saaga
bha,
“kunmana “gblϋgblϋ
(plefe) =plɛ -wo kë ya kwaa- “pɛɛn
ta.
‘Dannëng
-dhɛ
-yaan -bha -mɛ -nu
-bha -mü ‘Kwame

‘Bi Tibe ‘ka, ‘yö
-Zɔwɛɛn -mɛ -nu
-bha ‘ö -kë Ala
=Kwaku -Dhɛyɔnng
‘ka.
=Dhɛ ‘ö go ‘mü, “su
‘dhɛ ‘ö dɔ- “piϋ, ‘yö
=minisi
“Mabri
‘Tɔyakësë ‘ö ‘wɔn ‘ö
-gban “ta ‘kpɔ -wɔn bha ‘ö -gban -a
bha bha, ‘ö dho

“Lʋgwaadhö,
Maaplöö,
‘Dannëngdhö,
Teaplöö
waa
-Zɔwɛɛn
-dhɛ -nu
‘gü =tuaabho kë-dhɛ ‘gü; =dhɛ ‘ö ‘go
‘mü, ‘yö- pö- -nu
-dhɛ =dhɛ -gblü =ya
yën. Guvɛnöma -ya
-pö -gblü =ya yën.
=Dhɛ “slë -yö mɔɔ-

-bha kö ‘wëë- -yö
=slɔɔ
kö
kwaadanwo pö “sɛ bha
-yö dɔ. “Kɛɛ ‘mɛ -nu
‘ö ‘wo dho -a dɔ -sü
zü bho-, wo -mü
kwaa- ‘në -nu ‘ö ‘wo
“kwi =plöö yë ‘gü -a
-nu ‘ka.

-

L’orthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes qu' en français.
Attention:
1. c, h, j, qu et x n'existent pas en dan.
2. r ne se trouve jamais au début d'un mot.
Voici le reste de l' alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
=wee
sel
ɛ
"pɛ
déchirer
ɛɛ
=wɛɛ
moquerie
ɛn
-gɛn
pied
ɛɛn
=gblɛɛn
long
ë
pë
chose

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö
u
un
uun

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö
töö
"su
bun
=yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
üü
ün
üün
ϋ
ϋϋ
ʋ
ʋʋ

'gü
"güü
=blün
glüün
"gϋ
"bhϋϋ
"tʋ
"tʋʋ

intérieur
amère
miette
rouler
brûler
tarir
oreille
sauce

-Wo 'dho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"
moyen + haut

"dhü
'kɔ
dë
=zɛ
-dhɔ
"klang'yënngsavon
=gööscorpion
kpuu'

arbre
maison
père
termite
amour
singe
soleil
iroko
souche

"Nimlʋʋ 016

-Gblɔ dhe

-Kwɛ 2007	

-Kwaa “Kɔdivua -sɛ ‘gü -wɔn
Mɛ zë -pë ‘ö =batoo ‘bha ‘wo- -dhɛ probo koala ‘ö kë- =wɛnng ‘Biya
‘Wɔn bha =dhɛ ‘ö -kë “dhϋ, ‘wɔn ‘ö kë ‘mɛ -nu
‘ö- -nu “dhiϋ =slɔɔ -a -nu “dhi -mü mɛ “gblü
-kaɔng -yaaga waa- mɛ këngdo waa- mɛ -kaɔng
=plɛ ö ga “saaga (30128). “Kɛɛ ‘mɛ -nu ‘ö ‘wo kë
wo -kɔ yö- -nu -bha ‘sëëdhɛ -bha,
-wo mɛ
“gblü “saaga waa- mɛ këng =plɛ -ö -kɔ “saaga
waa- mɛ “suesiö (8289). ‘Mɛ ‘ö- nu -bha ‘ö -tun
ziaan- -wo “gblü “sɔɔdhu waa- mɛ këng -yiisiö ö kɔ -yiisiö waa- mɛ “saaga (5448). ‘Mɛ -nu ‘ö -wa
=slɔɔ, ‘wo mü.

wo -bha ‘wëë- =slɔɔ ‘nu -wo mɛ “gblü -kaɔng do
ö ga “suesiö waa- mɛ këng do ö -kɔ “sɔɔdhu
waa- mɛ “saɔplɛ (19157). ‘Mɛ ‘ö dhiang -nu bha
-a -nu zë “dhϋ bha, -wa -dhɛ Kalu Emanuɛ. -Yö
‘wëë-yɛɛbho -mɛ -nu -gɔ -mɛ =gban -gɔ
-ta ‘Biya. ‘Mɛ ‘ö ‘wɔn ‘ö -nu =slɔɔ bha mɛ ‘gbɛ
-dhɛ -wo ‘wëë- “gblü -kaɔng -yiisiö (200.000)
=në- =slɔɔ. =Ya ‘go mü, ‘yö mɛ -kaɔng do ö ga
-yiisiö, ‘ö- mɛ do ‘ö “miliɔng =plɛ

"Kpʋngtaadhɛ -wɔn
“Yi -bha pa ‘ö- wo “sɛgɔ -nu ‘gü
“Sɛ -nu ‘wo -kë ‘Ɛngdë, Bɛnnggladɛsë, Nepalë
waa- Niziöria ‘ö yö -zë ‘ö -kë mɛtii “sɛ ‘ka bha,
“yi -bha pa yaa ‘ö- wo, -yö -wëë wɔn kë -sü ‘ka
mü -dedewo.
Ɛngdë -dhɛ bha, mɛ “gblü do waa- mɛ këng
“sɔɔdhu ö -kɔ =plɛ waa- mɛ do (1521) =në ‘wo
ga “yi -gɔ.

Bɛnnggladɛsë, mɛ këng “saɔplɛ (700) =në ‘wo
ga.
Nepalë, pë do bha yö -mü.
Niziöria, -dhɛkpaɔyi -yiisiö -dede =në dha ‘dhö
ban- ‘ka gbaandhö ö dɔ- 'ka 'ko "piϋ

‘Wɔn ‘ö -gban “sɛ “gla -wɔn -nu -bha
“Kwi -a “su ‘ö -kë zue ‘ka ‘ö -ziö ya, “sɛ ‘bha
‘wo- -dhɛ itali, “kwi -naa “sɛ ‘ka, -a ‘gü -mɛ -nu
‘bha -wo kë -nu kwa -gɔ yö. -Wa -Pö =dhɛ kwaa‘banngkö -nu bha, wɛnng- -nu woo yë kë wo
‘kwëë-.
-A -wɔn ‘gü, woo ‘në dhebë -nu -bha yëkë
-dhɛ do dɔ ; woo ‘në glɔɔn’ -nu ‘sü kö -wo ‘dho-nu ‘ka wo -gɔ “sɛ bha- ‘gü kö -wa -nu draan‘wɔn -së ‘gbɛ -yë ‘ka. Woo =badhong -zuö -dhɛ

2

=klang- “kwanngdhɛ do -ya yö. -A yë ‘bha -nu
wo mü ‘ö woo- -nu kë. -A -nu =gban -da ‘kwëë
-sü sɔnng -yö kwaa- ‘wëë- ya, -a “miliaa
kaɔngdo (10.000.000.000). Woo do bha =wa ‘kɔ
“gblϋgblϋ këng =plɛ waa- ‘kɔ do (201) -yë zü bho
Bɛnngziɛɛvilö kwa -gɔ yö. -Ya -nu “piϋ ‘zü =dhɛ
yë =gban -yö yën “su -kaɔng do ö ga “sɔɔdhu
“piϋ.

"Nimlʋʋ 014

-Gblɔ dhe

-Kwɛ 2007	

'Wɔn 'ö -gban -potaasü -wɔn -bha.
Gine Konakri
-Kwɛ ya- ‘gü (2007), ‘ö sü zanvie ‘ö -ziö -ya -bha,
mɛ -kaɔng “saɔdo ö ga “saɔplɛ (67) =në ‘ö =wa
ga =kö “sɛ bha- ‘gü. =Ya ‘go mü ‘mɛ -nu ‘ö ‘wo
“yua sɛɛ’’ -ta, -wo mɛ “gblü do waa- mɛ këng
“saɔplɛ ö -kɔ “saɔdo waa- mɛ -yiisiö (1764).
“Yua‘ö “dhϋ bha, -yö mɛ -kë mü =dhɛ ?
“Yua bha ‘ö ‘mɛ ‘ö- kë sië, -a -mɛ “gblü -yö -ziö.
-Yö -pe. “Yi mü -dhɔ -ya -mɛ -kë -dedewo. =Ya

‘go mü, -yö =kplɛɛ “vaandhö. ‘Yö “siϋ ‘yaa wlüü’’
-a -mɛ kwi ‘gü -së ‘ka.
Komɔɔ
“Yua do bha -yö kë mɛ këng do ö -kɔ “saɔdo
(160) -zë “sɛ bha- ‘gü. “Kwi -nu -wo “yua bha- dhɛ kolera.

'Wɔn 'ö -gban troo -nu -bha mɛ wɔkɔ -nu 'gü
-Buakɛɛ
“Kwi -a “su ‘ö -kë desangblëë
‘ka ‘ö -ziö ya, -a -dhɛkpaɔyi
“saɔplɛ (7) ‘ö gun bha, -ya
‘flëë- ‘gü dhe ‘ö -kë
ɛngdepanngdanngsü ‘ka, ‘ö
‘kwa- =slɔɔ -kwɛ “gblü do
waa- -kwɛ këng “suesiö ö -kɔ

“saɔdo (1960) -naa ‘ka bha, -a
‘fɛtö -yö -gun ‘ka.
‘fɛtö bha, “tanbho -mɛ -nu
“wo “kɔdivua waa- mɛ ‘dhɛ
-nu ‘ö ‘wo go “sɛ “wɛɛ ‘gü,
-wo kë wo ‘ko -yö -Buakɛɛ
‘wo “tan bho, ‘wo- -zɔn =dhɛ
-gblü ‘ö yën bha, =ya dhi wo

-dhɛ. “Tan bha -wo kë -a -kë
“dhϋ gbeng do bha- ‘gü ‘ö to‘ka “dhϋ ‘ö -dhɛ ‘dhö =kpaɔ
‘ka. “Tan ‘ö “dhϋ bha, -a kë
-kɔ -gɛn -yan -kaɔng do ö ga
-yiisiö (14) -naa =në bha. Troo
bha -yö kë dhi -dedewo.

"Yɩɩ -wɔn
Dümɛ tii ‘ö go =Dakaa
-Mɔɔssiimi do bha -wa -dhɛ
Seidu.
Seidu -yö -gun “kwi gɔn do
-bha pë -kpamɛ ‘ka “Kɔdivua.
=Dhɛ ‘ö ‘wo- gba “tɛɛ pa
-dhɛkpaɔyi (kɔnngzie) ‘në
‘bha ‘ka, ‘yö dho wo -gɔ “sɛ
‘gü, ö -mɛ
-nu =tuaabho.
-Yö -to mü ‘yö dhe sü.
Dhebë
tii
=gblɛɛn
“gbaklaagbaklaa
(faanfaansü.) =Dhɛ yöö nu ö
bha dhebë bha- ‘ka, ‘yö =sua
-kë -dhɛ ‘ö- pö yö -zë ö
gɔmɛ ‘kpii- ‘ka kwaa- “sɛ ya‘gü.

=Dhɛ ‘wo nu ‘wo =loo, ‘yö
dho =kö ö bha dhebë ‘ka
-dhɛ ‘ö gun -wɔ sië -bha ‘gü.
-Dhɛ bha, -a -de -wɔta ‘dhii‘yaa gun -së.
-A -wɔn ‘gü, -dhɛkpaɔyi do
‘ka, =dhɛ
‘ö-gɔmɛdë
(=patrɔnng), ‘ö -ziö ‘ö dho yë
“dhiϋ, -a -dhɛ ‘yii =gwëë ‘yö
nu ö bha dhebë ‘ka ‘kɔɔdhö
‘yö ‘wo dho “kwi gɔn bha, -a
-gɔ ‘dhii- -ta =zɔɔ kö ‘wo wo
-de “dhia bho ‘dhii- “plëë
-plëë -ta mü -wa !
“Kwi gɔn =de ‘pö ‘ö =loo yë
“dhiϋ, ‘yö- -zo ‘dhö bhɔ pë
‘bha ‘ka, ‘yö ö yeekë ‘ö nu -a

‘sü -dhɛ ‘gü. ‘Ö =loo, ‘yö gɔ
“truu -piö, ‘ö- -piö, ‘ö- -piö; a -gɛn -mü =dhɛ kö Seidu
‘yaa “kwɛɛ “pʋ sië.
“Suϋ yaa ‘ö -da Seidu ‘gü
bha, ‘yö ö bha dhebë -da
“kwi gɔn -bha sɔ -nu -dun
‘gü -pë ‘gü. -Wa -dhɛ “kwi
-wo ‘gü plakaa. ‘Yö- “dhi ta-zü; ‘yö -ziö ‘ö dho “kwɛɛ
“pʋ -dhɛ ‘gü ö
-gɔmɛdë
-gɔ.
=Dhɛ “kwi gɔn bha ‘ö -da
‘kɔɔdhö, ‘yii dhiang “wɛɛ
‘bha zë Seidu -dhɛ. Ziö =nëwo ‘ö dho ‘kɔdhi ‘ö -wɔ ‘gü
bha- ‘gü. -Aga, ‘pë ‘ö- -zo
3

"Nimlʋʋ 016

‘dhö bhɔ- ‘ka bha, ‘yö -gun
plakaa bha- ‘gü ‘pö. -A “dhi
‘ö dho- “pʋ-, ‘yö -kpan
dhebë bha- -bha mü. “Suϋ
yaa ‘ö -kan “Kwi gɔn ‘gü bha,
‘yö Seidu -dhɛ
-biang ‘ka,
‘yö- dhɛa’’ kpɔ ‘ö pö-: << ‘Yö
-më ‘ö ya ?>>
Seidu =de ‘pö “suϋ ‘ö -da ‘gü
bha, -a zuë’’ =gbaan ‘wü-bha. -Aga, ‘yö- pö: <<

-Gblɔ dhe

-Kwɛ 2007	

=Patrɔnng, =sɛ ‘diaablë
‘nuaa- dö Dakaa. >> -Waa pö
“dhϋ kö -wa -pö dümɛ tii ‘ö
go Dakaa.
‘A, kö “kwi gɔn =ya ziö
biang ‘ka, =ya ‘dho =polisë
-dhɛ kö
-wo nu -wo
‘diaablë ‘nuaa- dö Dakaa
bha- ‘kun.
‘Ö nu =polisë ‘ka, kö Seidu
=ya ö bha dhebë zun ‘nu

“kpɛnng. -A kë “dhϋ -sü bha‘gü, ‘wii -kpan -bha.
-Kwaa ‘wɔn dɔ =dhɛ “kwi
‘gbɛ -dhɛ -wo “suϋ- dümɛ gɔ
-dedewo. -A -wɔn ‘gü,
-dhɛkpaɔyi ‘ö dɔ- “piϋ, ‘yö
waa- Seidu ‘wo ‘kɔ “wɛɛ sü,
‘wo wo =kwɛɛ- -wlö ‘wo- ‘kɔ
‘dhɛ bha- to ‘diaablë ‘nuaa
dö Dakaa bha- -g ɔ.

"Gwϋng
<< Mɛbhɩɩdhe -yö =dhɛ -kaa “dhϋ ‘dhö, ‘Bha- “gan, ‘yii- "gan 'yö 'ü- =yɔɔn mü. >>
-A suu -yö -kë =dhɛ ‘bha ü këyɔɔ faan dɔ kö -yö ö -dewo draan- ‘yii “wɩ- -bha, ‘ü kwaa- -zü.

Pë -Wlangda sü
-Pamɛbhamɛ -wo pö -mɛ -nu, ka zuë’’ =nii -yö -da, -a -gɛn -mü =dhɛ kwaa- 'sëëdhɛ do –yö –dho zun
"kpɛnn "su do ya- 'gü.

Pë "bin ‘ö ya -a - ga -sê ‘ka .-A do -zë 'ka -dhɛ "saaga -ya -bha. -A -nu mɔɔ-

	

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ.
Yii- ‘drɛsü =nɛ : =Kesɩ Dhifɔngsü 06.39.06.88 Lo Zafe 08.18.08.88 / www.pamebhame.info
‘Ka dho –kpan –a “dhɔɔ -bha –bha ‘mɛ ‘ö- “piʋ̈ “Maadhö, -wa –dhɛ “Zɛ Emaniɛɛ. –A –bha tiootioo
4
“nimlɔɔ =nɛ: 07-17-19-38

"Nimlʋʋ 014

-Gblɔ dhe

-Kwɛ 2007	

‘Mɛ -nu ‘ö ‘wo ‘sëëdhɛ ‘ö ya- -kë, wo -mü =Sai Zoziasü , "Dhɔɔgbö Zafe, =Kesɩ Mɔyan
Dhifɔngsü, Valangtɛn Vidrinö waa- Edhɛna Pɛdhɛkwalösökaya ‘ö- -nu =gban =plɛ
‘wo go Dhusi ‘ö -da “Anɛsü ‘ö go ‘Suisü , -a -nu ‘ka.

5

"Nimlʋʋ : 17

"Su "Zɛ

-Kwɛ 2007

		"Su –bha 'sëëdhɛ -mü		"Gwɛɛtaawo	

'WƆN -TAƆNG -MA 'GÜ 'SËËDHƐ

-Bhawɔn ‘to dhe ‘ö dho -Pamɛbhamɛ -wo pö -mɛ -nu “piʋ̈
-Pamɛbhamɛ ‘ö -kë
naɔ -ma ‘gü ‘sëëdhɛ
‘ka, -a -wo pö -mɛ -nu
“pɛpɛ, -dhɛ =ya =kpaɔ
ka -bha
-ee ? Ka
nuwɛɛ yë -bha mü. Kö
ka -kɔɔwɔn -yö dhi bha
‘aa -yë kë ?
Yi dheebhang
nu ka -dho yi
-

bhawɔn ‘to- ‘sëëdhɛ ya
-a
“dhiʋ̈
‘ö
kë
‘gbaannu bha- -wɔn
‘gü. -Yö kë -sü yë -kë
‘ka -kwɛɛ -nu -bha see‘ö ‘wo kë wo =në- -nu
-bha. “Kɛɛ Atanna ‘saa‘gü ‘wɔn =gbaan yö ‘ko
“dhiʋ̈ . Yö =në- -wɔn
‘gü ‘yö ‘ka -kpan sië

-Pamɛbhamɛ “nimlɔɔ
ya, -a -bha bha. Yi
‘dhang- bho
-sü -ya
“dhiʋ̈ =dhɛ ‘ka yi bhawɔn ‘to. =Dhɛ kwa
-wo -ya ‘gü do =dhɛ
kwa
-de -wo ‘ö bha
kwa -dho “slë mɔɔ- -a
-bha kö -yö ‘dho “dhiʋ̈ .

=Ya ‘go yö -zë -a
‘gü, ‘ö ‘wɔn -së ‘bha
‘dhö ka -zo “piʋ̈ kö
‘ka- pö yi
-dhɛ
-Pamɛbhamɛ “gblʋʋ
“piʋ,̈ -potaasü -yö ka
-gɔ. -A “dhia -yö -dho
‘ma yi ‘gü. -A -gɛn
mü =dhɛ -gleng ‘yaa
‘go ‘gu do ‘gü

=Dhɛ woo- zü bho, mɛ
=plɛ =në ‘ö ‘wo kë wo -wo
bho -piöga =soo- ziö -mɛ
-nu bha, -a -nu -ta. -A mɛ
do -mü plesidang =Sigi
Blɔn” Blɛzö ‘ka. ‘Yö -a mɛ
do ‘ö -kë “sɔdha
-gɔmɛ
‘kpii- ‘ö “Maa “sɛ ‘gü,
“tʋ̈ ng ya ‘gü, -a ‘ka. ‘Wɔn
“pɛpɛ bha -yö kë -kë “dhʋ̈
=ministrë ‘ö -kë kwaa- ‘në
‘ka, Mabhli Tuakösë ‘ka,
-a “yan =wlöö. -Biang bha
=dhɛ ‘ö ‘wo- sü, ‘ö go
“Maadhö
‘ö
dho
‘Dannëng “sɛ ‘gü, ‘mɛ

-nu ‘ö ‘wo -kë mɛ -blɛɛsü
‘ö ‘wo =loo,
-wo -gun
“sɔɔdhu. “Tʋ̈ ng ‘ö ‘wo-kë ziaan- ‘yö -kë: ‘Yënng-gɛn -yan dan -yaaga
waa- ‘yënng- -kɔ dan kɔng =plɛ ö ga =plɛ
(“dhɛdhɛ -yaaga waaminitö -kɔng =plɛ ö ga
=plɛ.
Kö ‘wɔn -së ‘ö kë -kë ‘yö
bha.
￹-Kwa dhi kwa ‘ko -dhɛ.

Kwaa- =danwo pö "sɛ 'gü -wɔn￹
-Dhikodhɛ -troo
‘Wɔn =bhlëësü -yö kë -sü
‘ka kwaa- “pɛɛn -ta. -Yö
“dhʋ̈ tɛan- ‘ka =dhɛ -gblü
‘ö -da bha, -yö kë =Danwo
pö -mɛ -nu waa- ‘Wɛ- -nu
bha kwa -siö ‘ko -dhɛ.
“Kɛɛ -dhɛkpaɔyi =plɛ ya“piʋ̈ , -kɔ -wü ‘koodhe
-troo -yö kë -sü ‘ka kwa
=zinng ‘gü. ‘Yö -kë -piöga
=soo- -biang ‘sü -sü kö
-wa gizamɛ kë, -a ‘ka. -A
zü -yö -bho “kwi -a “su ‘ö
-kë Feevrie ‘ka bha, -a
-dhɛkpaɔyi -kɔng =plɛ ‘ka
“Maadhö. ‘Mɛ -nu ‘ö ‘wo

-a -ya, wo -mü -kɔlookota
‘ö -kë “Kɔdivua -mɛ -nu bha ‘ka, “kɛɛ -piöga =soo-wɔn “gblʋʋ “piʋ̈ -a ‘ka. Biang bha -a -blɛɛsü -yö
-go “Maadhö ‘ö dho ‘ka Zɔnwɛɛn. “Kidhʋng këng
do ö -kɔ plɛ waa“kidhʋng =plɛ(122 ).
-Piöga =soo- -biang ‘sü
-mɛ -nu “gbɩgbɩ ‘ö ‘wo
gun- -bha -wo -gun -kɔng
-yiisiö ö ga “sɔɔdhu (45).
Mɛ ‘bha -nu -wo -go
Togo, Gana.

L’orthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes qu' en français.
Attention:
1. c, h, j, qu et x n'existent pas en dan.
2. r ne se trouve jamais au début d'un mot.
Voici le reste de l' alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
=wee
sel
ɛ
"pɛ
déchirer
ɛɛ
=wɛɛ
moquerie

ëë
ën
ëën
ɛa
ɛan
gw
in
iin
ɩ
ɩɩ
kw
ng
oo
ɔ
ɔn
ɔɔn
ö
öö
u

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö
töö
"su

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune

ü
'gü
intérieur
üü
"güü
amère
ün
=blün
miette
üün
glüün
rouler
ϋ
"gϋ
brûler
ϋϋ
"bhϋϋ
tarir
ʋ
"tʋ
oreille
ʋʋ
"tʋʋ
sauce
-Wo 'dho -kɔ ( Les tons )
très haut
"dhü
haut
moyen
bas
très bas
très haut + très bas
haut + très bas
moyen + très bas saabas + très bas

arbre
'kɔ
dë
=zɛ
-dhɔ
"klang'yënngsavon
=göö-

maison
père
termite
amour
singe
soleil
iroko

"Nimlʋʋ 17

‘zëzë

-Kwɛ 2007	

Kwaa- "Kɔdivuaa -sɛ 'gü -wɔn
-Gblü =ya yën

-Gblü ‘ö -da kwa -gɔ yö, -a -kwɛ “sɔɔdhu -naa =në ‘ö -kwɛ ya- ‘ka (2007). “Kɛɛ -gblü ‘klɔɔ=ya bhɔ kö -gblü =ya yën. Kö faan =ya ‘go -gblü -bha. -A ‘klɔɔ- -ö bhɔ bha yö -mü =dhɛ kwaa- “dhasi -nu
-yɛɛ =plɛ ‘ö- kpö do ‘dhö -kë dhöbɛlë -nu ‘ka, ‘ö ‘ö -nu -gɔ -mɛ ‘dhö -kë Soro Giyɔngmë ‘ka ‘ö do ‘dhö -kë
-fangsi “sɔdha -nu ‘ka ‘ö
-bha
-gɔmɛ ‘dhö -kë Gbagbö Loranng ‘ka bha, -kwaa “yʋʋ -mü, =wa dhi
wo ‘ko
-dhɛ. =Wa wo -kɔ ‘wü ‘koo -Buaakɛɛ “kwi -a “su ‘ö -kë zue ‘ka bha, -a -dhɛkpaɔyi
-kaɔng yaaga ‘ka -Buakɛɛ =tɛdhɛng -ta. =Dhɛ ‘ö go mü, ‘yö ‘wo buu “gblü =plɛ (2000) -gϋ mɛ =gban “yan “dhiϋ
mü. Yö =në ka “yan ‘dhö- -dhɛ -bha bha.
-Ziaanwo -dhɛ bha -waa -dhɛ zuë’’ waannudhe =tɛdhɛng. ‘Wɔn bha- -dhɛ
‘gü, mɛ “gblü -kaɔng “sɔɔdhu (50.000) -wo -gun -Buakɛɛ -dhɛ -yaan- bha. “Kɛɛ =badhong -zuö -dhɛ ‘kö bha, mɛ gblü
-kaɔng =plɛ ö ga “sɔɔdhu
(25000) =në ‘wo kë -da mü.
Plesidang ‘gbɛ -wo -gun -mü. -A -nu ‘tɔ -mü :
‘Fɔɔ Eyadema ‘ö go Togo. Tabo N Beki ‘ö go Aflikö di Sidö. Yayi Boni ‘ö go
Benɛn. Tumani ture ‘ö go Mali. ‘Blɛzö Kɔngpaore ‘ö go Buukina Faso. Ninoviera ‘ö go Gine Bisao. =Ya ‘go
wo -zë -nu ‘gü, plesidang ‘dhɛ -nu ‘wo -kë: Abulayë ‘Wadë ‘ö go Senegalö ‘dhö, Amadu Tandia ‘ö go
Niziɛɛ ‘dhö, ‘Diɔngnë ‘Kufɔɔ ‘ö go Gana ‘dhö, wo -zë woo- =minisi =në ‘ö ‘wo kë -nu bɔ kö -wo yö wo
ziaandhö.

"Kpʋngtaadhɛ -wɔn
Sinua “sɛ ‘gü
“Sɛ bha- ‘gü, ‘yö dha ‘dhö ban ‘yö “yi ‘dhö pa
-dedewo yaawo ‘yö mɛ këng “sɔɔdhu (500) zë
“su ‘ö -kë zue ‘ka -kwɛ ya- ‘gü bha- ‘gü. ‘Mɛ -nu
‘wo =dua -wo -gun, mɛ “milɔng =plɛ (2.00.000).
Sinua -sɛ ‘gü -mɛ -nu bha -a -kwɛ -kaɔng
yaaga ö ga =plɛ -naa =në kwɛɛ (32)

-wo -gun “miliɔng
këng “saaga ö -kɔ yaaga waa- mɛ “saaga waa- mɛ këng “saaga
(838.800.000). “Sɛ ‘ö- ‘gü -mɛ -nu ‘wo ‘gbɛ
-dedewo
“kpʋngtaa
wo
-mü

Buukina Faso
Dha ‘ö ban “sɛ bha- ‘gü ‘pö kwɛɛ -yö -gun -ziisi.
-A
-kwɛ -kaɔng
-yaaga
-naa =nɛ
(30) -a suu ‘yii ban “dhϋ do. Mɛ “saaga =në-nu zë (8). Mɛ “gblü -kaɔng do ö ga -yiisiö

Mɛ =slɔɔ -pë -nu -wɔn
‘Banngkö ‘kpii- do

-yö
kwa
-gɔ Kɔdivua yö ‘ö
mɛ ta kun kö -wo yë kë.
‘Wëë- -da ‘gü
-kɔ ‘ö
“dhϋ bha
-yö kë
2

(14.000) =në -naa pë ‘dhö =see. ‘Mɛ ‘ö- -nu
-bha ‘kɔ ‘yaa- -nu -gɔ ‘zü “yi pa
-sü “gblʋʋ
“piϋ,
-wo
mɛ “gblü
-yaaga
(3000)

“miliɔng
“sɔɔdhu
(5.000.000.)
waa=mangzii ‘ö -kë Ɔɔdinatëë
‘ka, ‘wo ‘sëëdhɛ =draan-ta bha,
-a

-kaɔng do ö ga do -nu
Inivɛɛsite
‘ö
-Buakɛɛ -a -dhɛ kö -yö
kë =klang-nu bha
-a -nu -ta ‘kun -pë

"Nimlʋʋ 17

‘ka.
-Yö kë
-kë
“dhϋ “su ‘ö -kë zue ‘ka
kwɛɛ.

‘zëzë

bha-

-Kwɛ 2007	

‘gü

'Wɔn 'ö -gban -potaasü -wɔn -bha.
‘Yɔn “yi
-A ‘dhɛ ‘ö yö -yö -dho ‘në ‘kpɔ -dhe -nu
“piϋ. =Ya kë =dhɛ ‘në ‘kpɔ -dhe -nu ‘ka
‘në ‘kpɔ, ‘ö dho ‘ö yö ‘ka “su “sɔɔdo
-bha, ‘ka ‘dho “yi nu ‘në
-dhɛ . -Ka
“yɔn doseng =në-nu -a -dhɛ. -A -kë

“dhϋ -sü bha -yö faan –da ‘në ‘gü, ‘ö “yua
‘gbɛdhɛ bhɔ- -dhɛ taa =gblɛɛn.

'Wɔn 'ö -gban troo -nu -bha mɛ wɔkɔ -nu 'gü
-Kɔ -wü ‘koo =badhong
Zue -dhɛkpaɔyuio -kaɔng
=plɛ ö ga “saaga bha,
=badhong -yö -gun ‘ka
Soro Giyɔngmë -bha
“pɛɛn waa- Gbagbö
Loranng -bha ‘dhö, -a -nu
=zinng ‘gü. -A -zuö -gɛn mü =dhɛ -wa -kë “dhϋ kö
‘wo- -zɔn =dhɛ ‘wa dhi
"Yɩɩ

wo ‘ko -dhɛ. ‘Mɛ -nu ‘wo
gun =badhong bha -a
-zuö
-mɛ
-mɛ -nu
“gbɩɩ- ‘ka wo -mü Soro
Giyɔngmë ‘dhö, Zeneralë
filipë Manggu ‘ö -kë
-Fanngi
“sɔdha
-nu
-gɔmɛ ‘ka -a ‘dhö, -a -nu
‘ka. ‘Bii- =plɛ =në

Giyɔngmë ‘ö kë -a -da.
Manggu -bha “pɛɛn ‘ka,
‘bii- =plɛ =në ‘ö ‘wo kë-da ‘pö; =ya kë “dhϋ kö
mɛ ‘bha ‘yii kë ‘to- “gbɩɩ‘ka. =Badhong bha -yö kë
-dhi mɛ =gban “pɛpɛ
dhɛ.

-wɔn

-Mɔɔsiimi do =në ‘ö gun sɔ “vɛdhɛ bho (sɔ
pase) sië.
Sɔ “vɛdhɛ -bho ‘ka -pë ‘dhɛ ‘ö -kë kwi
-nu -bha ‘ka, ‘ö ‘wo-gban kuranng
-bha bha, ‘yö gun- -gɔ.
-Mɔɔsiimi
bha -yö -gun sɔ ‘ö- “pasɩ bho bha, -a
“yɛ sië kö ‘pë bha -yö dɔ sië- “sɔɔ mü.

-Aga ‘yö- -bha tiootioo (telefɔngdhö) ‘ö
gun- “sɔɔ ‘tablë -ta mü bha, ‘ö -ya “wɩ
-sü -bha. Ö -kɔ “pʋ ‘kö- bho, ‘ö- -da sɔ
“vɛdhɛ -bho ‘ka -pë -ta bha, -ya kë- ‘gü
=dhɛ tiootioo ‘dhö,
-yaa ‘sü -yaa =nëng ö “tʋ -bha.
Mɛ ‘ka dɔ bha ‘mɛ bha =ya ö -de =piaa.
3

"Nimlʋʋ 17

Mɛ ‘gbɛ -dhɛ

-wo ‘pë -nu bha -a -nu

‘zëzë

-Kwɛ 2007	

-bha =dhuëngdhɛ ‘gü =dɛɛ.
Kimse Etiɛnë

Pë -Wlangda -sü
Kwaa- saanwo -së do =nɛ
-Pamɛbhamɛ -wo pö -mɛ -nu -ka ka baa-, kaa- =dhɔtrɔɔ ‘sëëdhɛ bha, -a =plɛ -naa =ya yö
“kpɛnng. -Wa -dhɛ 'pë nu "yua 'ka.

Pë "bin ‘ö ya -a - ga -së ‘ka .-A do –zë ‘ka -dhɛ-ya –bha saaga. –A –nu mɔɔ-

	
	

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ
kë kö ‘ka bɔ. Yii- ‘drɛsü -mü 08 BP 857 Abidjan 08 ‘ka. Tel. 22.43.12.72. / 08 18 08 88 / 06
‘Mɛ -nu ‘ö ‘wo ‘sëëdhɛ ‘ö ya- -kë, wo -mü =Sai Zoziasü , "Dhɔɔgbö Zafe, =Kesɩ Mɔyan
Dhifɔngsü, Valangtɛn Vidrinö waa- Edhɛna Pɛdhɛkwalösökaya ‘ö- -nu =gban =plɛ ‘wo go
Dhusi ‘ö -da “Anɛsü ‘ö go ‘Suisü , -a -nu ‘ka
4

"Nimlʋʋ : 18

"Tiëëdhɛ "Su

-Kwɛ 2007

		"Su -bha 'sëëdhɛ -mü		"Gwɛɛtaawo	

'WƆN -TAƆNG -MA 'GÜ 'SËËDHƐ

-Bhawɔn ‘to dhe ‘ö dho -Pamɛbhamɛ -wo pö -mɛ -nu “piʋ̈

-Pamɛbhamɛ ‘ö -kë
naɔ -ma ‘gü ‘sëëdhɛ
‘ka, -a -wo pö -mɛ -nu
“pɛpɛ, -dhɛ =ya =kpaɔ
ka -bha
-ee ? Ka
nuwɛɛ yë -bha mü. Kö
ka -kɔɔwɔn -yö dhi bha
‘aa -yë kë ?
Yi dheebhang -nu
ka -dho yi -bhawɔn ‘to-

‘sëëdhɛ ya -a “dhiʋ̈ ‘ö
kë ‘gbaannu bha- -wɔn
‘gü. -Yö kë -sü yë -kë
‘ka -kwɛɛ -nu -bha see‘ö ‘wo kë wo =në- -nu
-bha. “Kɛɛ Atanna ‘saa‘gü ‘wɔn =gbaan yö ‘ko
“dhiʋ̈ . Yö =në- -wɔn
‘gü ‘yö ‘ka -kpan sië
-Pamɛbhamɛ “nimlɔɔ

ya, -a -bha bha. Yi
‘dhang- bho
-sü -ya
“dhiʋ̈ =dhɛ ‘ka yi bhawɔn ‘to. =Dhɛ kwa
-wo -ya ‘gü do =dhɛ
kwa -de -wo ‘ö bha
kwa -dho “slë mɔɔ- -a
-bha kö -yö ‘dho “dhiʋ̈ .
=Ya ‘go yö -zë -a
‘gü, ‘ö ‘wɔn -së ‘bha

‘dhö ka -zo “piʋ̈ kö
‘ka- pö yi
-dhɛ
-Pamɛbhamɛ “gblʋʋ
“piʋ,̈ -potaasü -yö ka
-gɔ. -A “dhia -yö -dho
‘ma yi ‘gü. -A -gɛn -mü
=dhɛ -gleng ‘yaa ‘go
‘gu do ‘gü

‘Dannëng “sɛ ‘gü :
“Dannëng -dhɛ yaan-bha -dhɛ -bha -mü
Kwame
‘Bi
Tibe
Wlobɛɛ ‘ka
Maaplöö -dhɛ -bha
-mü =Kwaku Wita
‘Angzië ‘ka.
-Zɔwɛɛn
(“Zuaang
Uɛɛn) “sɛ ‘gü :
-Zɔwɛɛn -dhɛ yaan- bha -dhɛ -bha -mü Ala

=Kwaku Leɔng ‘ka. Yö
-zë “sɔdha
-mü.
-Bɛn Uɛɛn -dhɛ -bha
-mü Zadi Flangsisü ‘ka.
“sɔdha
-mü -a ‘ka.
Teaplöö -dhɛ -bha -mü
Komoe Esɔng ‘ka.
Kö ‘wɔn -së ‘ö -kë kwa
-dhɛ -kwɛ -ya ‘gü -a do
bha.

Kwaa- =danwo pö "sɛ 'gü -wɔn
￹-Dhikodhɛ -troo

“Kunmana “gblϋgblϋ -nu ‘wo -ya
-Kwɛ

ya-

‘ka

(2007)

“kunmana “bhlëngnë
kaɔng do ö ga do =në ‘ö
‘kwa- -nu =slɔɔ. Wo
=nɛ:“Maa “sɛ ‘gü :

“Maadhɛ yaan- -bha
-dhɛ -bha -mü Mane
Abëdulayë ‘ka.
“Lʋgwaadhɛ -bha -mü
“Seri Able ‘ka.
“Sanggwinng
-dhɛ
-bha -mü Okie =Kofi
‘Dhɔsië ‘ka.

Gbiaangwinng “sɛ ‘gü
:
Gbiaangwinng
-dhɛ
yaan- -bha -dhɛ -bha
-mü Baoto Lui Gistavë
‘ka
-Gbɔng “dhiϋ -dhɛ
-bha
-mü Kobelan
Dɔngo Emaniɛ ‘ka
‘Siiplöö -dhɛ -bha -mü
Diedie Gogwa Grögwa
‘ka.

Kwaa- "Kɔdivuaa -sɛ 'gü -wɔn
‘Wɔn -siö ‘ö- wo -kɔɔyi -dhɛ ‘Biya
“Kwi -a “su ‘ö -kë ‘Utö ‘ka
bha, -a -dhɛkpaɔyi -kaɔng do
ö ga “saɔdo bha, =weeyi
(-kɔɔyi) -yö kë -pa yaa wo
gbeng do ‘gü “kwanng- -dhɛ
‘ö -kë ‘Pɔɔ 'Bue ‘ka ‘ö ‘viɔngso
-dhɛ ‘dhö- ‘gü bha- ‘gü. -Dhɛ

bha -yö -kɔɔyi “dhiϋ. -Aga,
gbeng bha- ‘gü, ‘yö “yi bha ‘ö
-kan mɛ -nu ‘gü mü. ‘Kɔ -nu
‘wo gun “yi “dhiϋ bha ‘yö “yi
‘ö- -nu
-kaɔng do sü ( 10).
“Kɛɛ -Zlaan nuwɛɛ, ga ‘yii kë
bhɔ

.
.

"Nimlʋʋ 18

"Tiëëdhɛ"su

-Kwɛ 2007	

"Kpʋngtaadhɛ -wɔn
“Sɛ -bha =zii ‘ö wo Peru
Peru “sɛ bha -yö
-ya -sü
‘ka =Dhamlɛɛkɛɛn –dhɛ -gɔ
“sia- =yën. “Kwi “puu -nu
waa- Ɛngdiɛn -nu =në ‘wo‘gü -mɛ -nu ‘ka. ‘Utö
-dhɛkpaɔyi
-kaɔng
do ö ga “sɔɔdhu bha- ‘ka
-tɔ -dho ‘kɔɔdhö “tϋng bha‘gü, ‘yö “sɛ ‘dhö =zii -a ‘pö-nu ‘wo-nu -dhɛ Pisko,
Ikaa waa- Siɛnsia, -a -nu ‘gü.
‘Pö- -nu bha -wo Peru -bha
‘pö- ‘kpii- ‘ö -kë Lima ‘ka -a

-gɔ ‘në ‘bha =gblɛɛn, -yö
-ziö “kidhʋng këng =plɛ -ta.
“Pɛɛn -nu ‘ö ‘wo bha, -tɔn
waa-dhëngga =gblɛn
=gblɛn =në ‘wo mü ‘gbɛ. ‘Mɛ
-nu ‘ö –nu -bha ‘kɔ -nu ‘wo
wü -wo -ziö mɛ “gblü këng
do ö -kɔ “saɔplɛ(170.000)
-ta. ‘Mɛ -nu ‘wo ga
-wo
-ziö mɛ këng “sɔɔdhu ö -kɔ
-yiisiö (540) -ta. ‘Yö ‘mɛ -nu
‘wo =gii, ‘wo -ziö mɛ këng
=plɛ
-ta
(2000).

-Kwaa ‘gü ma ‘ka =dhɛ “sɛ
bha ‘wɔn “gbɩgbɩ -yö -kë ‘ka.
-Kwɛ “gblü do waa-kwɛ
këng “suesiö ö
-kɔ
“saɔplɛ(1970) bha- ‘ka, “sɛ
-yö kë -zii mü ‘zü ‘ö mɛ “gblü
-kaɔng “sɔɔdhu(50.000) ‘wo
ga.

Mɛ =slɔɔ -pë -nu -wɔn
“Kɔdivua waa- Itali
“Kwi -a “su ‘ö -kë
zue ‘ka ‘ö -ziö ya, “sɛ
‘bha ‘wo- -dhɛ itali,
“kwi -naa “sɛ ‘ka, a ‘gü
-mɛ
-nu
‘bha -wo kë
-nu
kwa -gɔ yö.
–Wa
-Pö =dhɛ kwaa‘banngkö -nu bha,
wɛnng- -nu woo yë

kë wo ‘kwëë-. -A
-wɔn ‘gü, woo ‘në
dhebë -nu -bha yëkë
-dhɛ do dɔ ; woo ‘në
glɔɔn’
-nu ‘sü kö
-wo ‘dho- -nu ‘ka wo
-gɔ “sɛ bha- ‘gü kö
-wa -nu draan- ‘wɔn
-së ‘gbɛ -yë ‘ka. Woo
=badhong
-zuö -

dhɛ
=klang“kwanngdhɛ do -ya
yö. -A yë ‘bha -nu
wo mü ‘ö woo-nu kë. -A -nu =gban
-da ‘kwëë -sü sɔnng
-yö kwaa- ‘wëë- ya,
-a “miliaa -kaɔngdo
(10.000.000.000).
Woo do bha =wa ‘kɔ

“gblϋgblϋ këng =plɛ
waa- ‘kɔ do (201) yë
zü
bho
Bɛnngziɛɛvilö kwa
-gɔ yö. -Ya -nu “piϋ
‘zü =dhɛ yë =gban
-yö yën “su -kaɔng
do ö ga “sɔɔdhu
“piϋ.

-wa -nu draan- ‘wɔn
-së ‘gbɛ -yë ‘ka. Woo
=badhong -zuö -dhɛ
=klang- “kwanngdhɛ
do -ya yö. -A yë ‘bha
-nu wo mü ‘ö woo-nu kë. -A -nu =gban
-da ‘kwëë -sü sɔnng

-yö kwaa- ‘wëë- ya, a “miliaa -kaɔngdo
(10.000.000.000).
Woo do bha =wa ‘kɔ
“gblϋgblϋ këng =plɛ
waa- ‘kɔ do (201) yë
zü
bho
Bɛnngziɛɛvilö kwa

'Wɔn 'ö -gban -potaasü -wɔn -bha.
“Kɔdivua waa- Itali
“Kwi -a “su ‘ö -kë
zue ‘ka ‘ö -ziö ya, “sɛ
‘bha ‘wo- -dhɛ itali,
“kwi -naa “sɛ ‘ka, -a
‘gü -mɛ -nu ‘bha -wo
kë -nu kwa -gɔ yö.
-Wa -Pö =dhɛ kwaa‘banngkö -nu bha,
2

wɛnng- -nu woo yë
kë wo ‘kwëë-. -A
-wɔn ‘gü, woo ‘në
dhebë -nu -bha yëkë
-dhɛ do dɔ ; woo ‘në
glɔɔn’
-nu ‘sü kö
-wo ‘dho- -nu ‘ka wo
-gɔ “sɛ bha- ‘gü kö

"Nimlʋʋ 18

-gɔ yö. -Ya -nu “piϋ
‘zü =dhɛ yë =gban
-yö yën “su -kaɔng

"Tiëëdhɛ"su

-Kwɛ 2007	

do ö ga “sɔɔdhu
“piϋ.

'Wɔn 'ö -gban troo -nu -bha mɛ wɔkɔ -nu 'gü

=Badhong

‘Utö do ‘ö -ziö ya ‘ö
sü -a
-dhɛkpaɔyi
“suesiö -bha ‘ö yö‘ka -a -kaɔng do ö ga
“sɔɔdhu
-bha
=badhong -yö kë
-zuö ‘Biya. “sɛgɔ
-yiisiö =në ‘ö ‘wo kë
a -zuö. Wo -mü
niziɛɛ,
Buukana
Faso, Ganbi waa“Kɔdivua
‘ka.
-Wa
kë
"dhϋ
=tɛdhɛng ‘wo- -dhɛ
Wlobɛɛ Siangpru ‘ö

Maakori kwa -gɔ
‘Biya yö bha =në-ta. =Dhɛ ‘ö -kë =dhɛ
=tɛdhɛng bha, =waa
-pë -dee kë, =wa
‘kpaa- -së -dee ta -a
-ta bha, ‘yö ‘wo-dee ‘gü nia’’ bho.
=Badhong
-ziö
-kɔlookota ‘kpii- ‘ö
“kɔdivua ‘wo –dhɛ
‘Fifë bha =në- -kɔ ’ö
gun ‘wɔn bha- ‘gü.
=Badhong suu ‘dhɛ
‘ö “dhϋ bha, -a -zuö

-kɔ
-blɛɛsü
=në gun bha. ‘Në nu ‘ö- -nu -kwɛ ‘yii
kë
=mɔɔ
=kö
-kaɔng do ö ga
“saɔplɛ (17)
-bha
=në ‘wo gun ‘wɔn
bha- -bha. =Dhɛ ‘ö
‘wo- -zuö “dhϋ,
“sɛgɔ ‘ö kë gɛnyɛn
yö -mü Ganbi ‘ka.
‘Kupë bha -wo kë-dhɛ
Gbagbo
Loranng -a ‘kupë.
‘Mɛ ‘ö ‘kupë bha,

Ganbi -mɛ -nu ‘wo
kë yö- =kwɛɛ-, yö
-mü =minisi ‘ö -kë
mɛ -gɔ
-yɔɔn
‘kwëë- =minisi ‘ka
-gblü ya “yan =wlöö,
‘ö -kë Danɔ Diedie
‘ka bha, =në- =kwɛɛ.
Ganbi ‘në -nu -wo
kë ‘bii- =plɛ =në-da, ‘yö Buukina
Faso ‘në -nu ‘wo- do
bho.

“pɛɛpɛdhö, –a
dhiang ‘to n -gɔ.Kö
mang -dede ‘a dü
kë, ɔɔ’ ! ɔɔ’ ! ɔɔ’ ! -a
‘dhɛ ‘kö bha,
nnnn ! >>

-yö yö ü –bha, ‘yö
‘bhaa pö -yö ü zë,
‘yö ‘ü- pö : ɔɔ’ ? -A
pö -yö ü zë...>>

"Yɩɩ -wɔ
=Ya “suϋ ö -de -a =geebë -gɔ.
Gɔndë do ‘bha bha
-wa -dhɛ Kou’’
-Gblukpayi. ‘Mɛ bha
‘yö =geebë “gbɩɩ- do
kun. =Dhɛ ‘ö nu
‘ka‘yö ö bha ‘kɔdhi
‘gü -mɛ -nu -dhɛ
‘ö- pö =geebë bha-dhɛ mɛ =gban “yan
“dhiϋ mü : << Boo

-glɛɛ, =ya kë =dhɛ kö
ma dhebë -nu -wo
dü kë, -a -nu zë. Ma
=në ‘a pö. Kö ma ‘në
-nu -wo dü kë, -a
-nu zë. Ma =në ‘a
pö. Kö n ‘zlaa- ‘ö -ya
ya waa- -bha dhebë
-nu -wo dü kë, -a nu =gban zë

-Sakpa Bɛnaa

-Nnn -yö -to “dhi kö‘zlaa- -yaa Pö: << ‘Yö
n =dhoo ! -më ‘ö -kë

"Gwϋng
<< “Yi ‘yaa goo ‘to. >> ‘Kwa- pö “dhϋ kö kwa- -pö =dhɛ -kɔ do bha- ‘gü, ‘bha ‘dho ü -de -wo ‘to-.

3

"Nimlʋʋ 18

"Tiëëdhɛ"su

-Kwɛ 2007	

Pë -Wlangda –sü
“Yɩɩ -to ‘gü -wɔn ‘sëëdhɛ
-Pamɛbhamɛ -wo pö -mɛ -nu, -ka ka baa-, kaa- ‘sëëdhɛ do yöö zun “kpɛnng. -Wa -dhɛ “yɩɩ -to ‘gü -wɔn
‘sëëdhɛ

Pë "bin ‘ö ya -a - ga -sê ‘ka -A do –zë 'ka –dhɛ -yö "saga. –A –nu
mɔɔ	
	
	
	
	
	
	
	
	
	
	
	
	
	
	
	
	
	

	

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ
kë kö ‘ka bɔ. Yii- ‘drɛsü -mü 08 BP 857 Abidjan 08 ‘ka. Tel. 22.43.12.72. / 08 18 08 88 / 06
39 04 88

‘Mɛ -nu ‘ö ‘wo ‘sëëdhɛ ‘ö ya- -kë, wo -mü =Sai Zoziasü , "Dhɔɔgbö Zafe, =Kesɩ Mɔyan
Dhifɔngsü, Valangtɛn Vidrinö waa- Edhɛna Pɛdhɛkwalösökaya ‘ö- -nu =gban =plɛ ‘wo go
Dhusi ‘ö -da “Anɛsü ‘ö go ‘Suisü , -a -nu ‘ka.

4

"Nimlʋʋ : 19

"Tiëëdhɛ "su

-Kwɛ 2007

		"Su –bha 'sëëdhɛ -mü		"Gwɛɛtaawo	

'WƆN -TAƆNG -MA 'GÜ 'SËËDHƐ

-Bhawɔn ‘to dhe ‘ö dho -Pamɛbhamɛ -wo pö -mɛ -nu “piʋ̈

-Pamɛbhamɛ ‘ö -kë
naɔ -ma ‘gü ‘sëëdhɛ ‘ka,
-a -wo pö -mɛ -nu “pɛpɛ,
-dhɛ =ya =kpaɔ ka -bha
-ee ? Ka nuwɛɛ yë -bha
mü. Kö ka -kɔɔwɔn -yö
dhi bha ‘aa -yë kë ?
Yi dheebhang -nu ka
-dho yi -bhawɔn ‘to-

‘sëëdhɛ ya -a “dhiʋ̈ ‘ö kë
‘gbaannu bha- -wɔn ‘gü.
-Yö kë -sü yë -kë ‘ka
-kwɛɛ -nu -bha see- ‘ö
‘wo kë wo =në- -nu -bha.
“Kɛɛ Atanna ‘saa- ‘gü
‘wɔn =gbaan yö ‘ko
“dhiʋ̈ . Yö =në- -wɔn ‘gü
‘yö ‘ka -kpan sië

-Pamɛbhamɛ “nimlɔɔ ya,
-a -bha bha. Yi ‘dhangbho -sü -ya “dhiʋ̈ =dhɛ
‘ka yi -bhawɔn ‘to. =Dhɛ
kwa -wo -ya ‘gü do =dhɛ
kwa -de -wo ‘ö bha kwa
-dho “slë mɔɔ- -a -bha kö
-yö ‘dho “dhiʋ̈ .

=Ya ‘go yö -zë -a ‘gü,
‘ö ‘wɔn -së ‘bha ‘dhö ka
-zo “piʋ̈ kö ‘ka- pö yi
dhɛ -Pamɛbhamɛ “gblʋʋ
“piʋ,̈ -potaasü -yö ka -gɔ.
-A “dhia -yö -dho ‘ma yi
‘gü. -A -gɛn -mü =dhɛ
-gleng ‘yaa ‘go ‘gu do ‘gü

-Ya -nu "piʋ̈ =dhɛ -a -nu
'tɔ -yö -wo kwaa- 'kɔdivua
-sɛ ya- 'gü.
'kwa -kpan -nu -bha,
kwaa -nu faan dɔ.

gun -dhɛ 'ö- -bha bha
"sënng -yö mü. "Sënng
bha woo- 'pɔn. "Kɛɛ -waa
'pödhɛ -dee -së do dɔ 'ö
=klangkwanngdhɛ -së 'ö
mü.

Kwaa- =danwo pö "sɛ 'gü -wɔn
￹

-Kwɛzlaankpii
"Tan kpö -së do =në 'ö -ya
nu "Maa "sɛ 'gü, -wa -dhɛ
-Kwɛzlaankpii. 'Ö -ya, -a
-kwɛ "saɔdo -naa =në 'ö
kwɛɛ (2007). -A -ya -gɛn
-mü =dhɛ yö kë "dhϋ kö
kwa wɔkɔ bha -yö 'to "sɛ
-bha. "Tan kpö bhagɔmɛ 'kpii- 'ö
-kë
didhɛtëë 'ka bha, -wa
-dhɛ Kla -Dro. "Tankëmɛ
-nu 'ö 'wo bha 'pë 'ö- -nu

-gɔ -gɛn –së 'ka, -a
-dhiang 'yaa zë. Mɛ
-kaɔng -yaaga =në 'ö 'wo'gü. =Yaoba -nu 'waa mü
'wo- 'gü doseng, -wo
"wɛɛ pö -mɛ nu 'gbɛ -wa
'gü. -Wa -nu -dhɛ 'wɔn së -nu -ta 'gbɛ. =Minisi blɛɛsü, Sialö Bani 'ö gun
yöö nu kwaa- "pɛɛn ya'ka, -wo kë- -nu -dhɛ.
'Wɔn "gblʋ̈ gblʋ̈ -nu =wa
kë kwaa- "Maa "sɛ 'gü, wa -nu
-dhɛ.

Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes qu' en français.
Attention:
1. c, h, j, qu et x n'existent pas en dan.
2. r ne se trouve jamais au début d'un mot.
Voici le reste de l' alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
=wee
sel
ɛ
"pɛ
déchirer
ɛɛ
=wɛɛ
moquerie
ɛn
-gɛn
pied
ɛɛn
=gblɛɛn
long

"Iti "sënng

"Iti -dhɛ bha 'pödhɛ -mü.
"kidhʋng -kaɔngdo ö ga
"saɔdhu
=në
waa-Zɔwɛɛn -dhɛ =zinng 'gü.
"Iti -dhɛ bha -waa bho 'në
'bha wo "gblʋʋ, -a -gɛn
-mü =dhɛ 'pödhɛ -dede 'ö

L’orthographe DAN

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö
u
un
uun

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö
töö
"su
bun
=yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
'gü
intérieur
üü
"güü
amère
ün
=blün
miette
üün
glüün
rouler
ϋ
"gϋ
brûler
ϋϋ
"bhϋϋ
tarir
ʋ
"tʋ
oreille
ʋʋ
"tʋʋ
sauce
-Wo 'dho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"
moyen + haut

"dhü
'kɔ
dë
=zɛ
-dhɔ
"klang'yënngsavon
=gööscorpion
kpuu'

arbre
maison
père
termite
amour
singe
soleil
iroko
souche

Kwaa- "Kɔdivuaa -sɛ 'gü -wɔn
'Wɔn 'ö -gban =klang- -nu -bha

Dhioo 'ö guvɛnöma 'dhö- dɔ
-sü 'ka =klang- “gblʋ̈ gblʋ̈

-nu -ta yö =nɛ : "sanni kö wa dɔ kö =wa 'wɔn =slɔɔ
'gü =dhɛ =klang- -nu -wo
'wɔn 'gbɛ kë -sü 'ka
=klang- "dhiʋ̈ 'ö 'yaa -së.
-A -gɛn -mü =dhɛ mɛ 'bha
–nu
-wo wo -gɔ "dhɛ
-nu -ya
-zukluudhö
'waa- 'gü
-piö. 'Ö mɛ
'bha -nu -wo wo -bha to
=gblɛngblɛn 'ka, 'waa "wɩ-bha kö 'wo- bho.

=Ya 'go mü, -a -nu -gomɛ
dë -nu -waa pö- -nu -dhɛ wo =sabha -gɛn -ma 'gü
muu" dhe -ya kö -wo nu'ka =klang- "dhiʋ̈ 'waama. -A 'bha -nu =ya kë -a naa telefɔnö 'wo -ya wo
"tʋ -bha 'wo =dhiëë 'ka ya
'waa "wɩ- -bha kö 'wodhuu" =klang- 'kɔɔdhö.
=Ya "wɩ mɛ -nu =zinng
'gü, 'yö =ya mɛ =gban
"gblʋ̈ ʋ̈dhɛ
"mungbho.
"Kɛɛ 'waa "wɩ- -bha "sa kö

'wo- -nu "dhi ta. Kö mɛ
'bha -nu -wo pë -nu -ya
sië 'banng- -nu -ta,
=klang- -kɔ 'kɔ "bhanng nu -bha.
-A -kë "dhʋ̈ -sü bha- 'gü,
guvɛnöma -ya -pö =dhɛ
=klang- "dhiʋ̈ 'në 'dhɛ 'ö
'wo- kun 'wɔn "vlaanvlaan
-nu bha -a
-nu kë -sü bha, -wo
-dho -a mɛ kë- =klang- "dhi ʋ̈
'wii- kë, -yö -dho 'banng
"iin 'kɔbhang bha- -dee -

pë kë Kö wo -kpan 'mɛ 'ö- -bha kö
mɛ -gii 'ka -pë -ya -gɔ, -wo
-dho -a "piʋ̈ kë-. =Ya kë
"dhʋ̈ kö- -dhɛ -ya -bha kö
'kwa -dhioo dɔ kwaa- 'në
–nu -ta -së -dede 'ka.

"Kpʋngtaadhɛ -wɔn
"Yi 'ö pa kwɛɛ

"Sɛgɔ -nu 'ö 'yënng- ('lën-) -pö zian 'ka 'wo -kë Mɛtii "sɛ -nu 'ka,
"yi 'ö pa kwɛɛ -yö mɛ -zë
-dedewo -a -nu 'gü. =Ya 'go mü
'zü, pë -yö kë -see mɛ -bha 'ö
-ziö 'ka mü. 'Mɛ 'wo ga "sɛ "pɛɛn
kpö bha- -nu 'gü, "yi kɔɔ, -a -nu
"dhi -yö –ziö mɛ këng =plɛ ö -kɔ
do
-ta. Mɛ 'dhɛ -nu 'ö 'wii ga,
"kɛɛ 'ö pë 'dhö =see -a -nu -bha,
-a -nu "dhi -mü mɛ "gblü këng
"saɔplɛ waa- mɛ "gblü -kaɔng
"saaga waa- mɛ "gblü "sɔɔdhu
(785.000).
"Yi -bha pa -sü bha, -a zü -yö kë bho "kwi -bha "su 'ö -kë zue 'ka
bha- 'gü. Mɛtii -nu kwa- -dhɛ "zɛ.
'Mɛ 'ö "yi pa -wɔn bha- -dhiang zë
bha -wa -dhɛ Ɛɛve Lidovikö dö
Lis. 'Wɔn 'ö -gban mɛbhɩɩ -wɔn bha -kɔlookota 'ö -kë ONI (ONU)
'ka bha, yö =në- mɛ -blɛɛsü 'ka. Yö dhiang bha- -zë "dh ʋ̈ Ɔtɔblë -

dhɛkpaɔyi -kaɔng do ö ga "saɔplɛ
'ka (17 ɔtɔblë) -kwɛ ya- 'gü
Senegalö, "kɛɛ 'pö- 'kpii- 'ö -kë
Dakaa 'ka- 'gü.
=Ya kë "dh ʋ̈ kö "yi -bha pa -sü 'ö
gun bha -yö -gun =dhɛ -gblü
-dede 'dhö. -A -kwɛ -kaɔng
yaaga -naa =nɛ "yi 'yii pa "dhʋ̈ do.
Mɛtii "sɛ -nu =gban -to "dhʋ̈ -sü
"pɛɛn do bha, "yi 'ö pa -kwɛ ya'ka, -yö kë 'mɛ 'wo -ziö mɛ këng yaaga ö -kɔ "sɔɔdhu (350) -ta, -a nu -zë. "Sɛgɔ -nu 'ö "yi 'ö mɛ zë'gü "dhʋ̈ bha, -a 'bha -nu =nɛ :
Niziödhia : mɛ -kaɔng "saɔdo
waa- mɛ "saaga (68) -wo kë -ga.
'yö pë 'dhö =see mɛ "gblü -kaɔng
"sɔɔdhu (50.000) -bha.
Gana : mɛ -kaɔng "sɔɔdhu ö ga
"saɔdo (56) -wo kë -ga. 'Yö mɛ
"gblü këng -yaaga waa- mɛ "gblü
-kaɔng -yaaga ö ga =plɛ (332.000),
pë 'dhö =see- -nu -bha.

Bukina Faso : mɛ -kaɔng -yiisiö ö
ga "saɔdo =në 'wo kë ga. 'Yö pë
'dhö =see mɛ "gblü -kaɔng "suesiö
waa- mɛ "gblü =plɛ waa- mɛ këng
"suesiö ö -kɔ "saɔplɛ (92.970)
-bha.
Togo : mɛ -kaɔng =plɛ ö ga -yaaga
-wo kë -ga (23) 'Yö pë 'dhö =see
mɛ "gblü këng do ö -kɔ =plɛ
(120.000) -bha. 'Mɛ -nu 'ö 'wo kë
=dua Togo -mɛ -nu bha, -a -nu
=zinng 'gü, -wo -gun mɛ "gblü kaɔng do ö ga do waa- mɛ këng yiisiö waa- mɛ -kaɔng "saaga ö ga
-yaaga (11.483).
Pë -bha see- -sü bha -a zü 'ö bho
kwaa- mɛtii "sɛ -nu bha -wo kë
-dɔ wo -deta 'wii kë "tabhoo -da
ziaan "wɛɛ 'bha 'ka =dhɛ mɛ -ta
'kun -sü 'dhö..
.

Mɛ =slɔɔ -pë -nu -wɔn
'Wɔn –gban =lapɔsi -bha
=Lapɔsi
bha,
'bha
'dhɛtrëë kë 'ü- -da 'kɔ 'ö'gü kö -yö 'dho ü bha mɛ
2

-dhɛ bha, 'yö 'wo- -dhɛ
"dhʋ̈ .

Kwaa- "Kɔdivua -sɛ ya'gü, =lapɔsi -kɔ =gban -da
'kwëë- -sü, -yö këng do ö

-kɔ "saaga (180). "Pɛɛn
-nu 'ö -kë =dhɛ -gblü -yö
kë -da 'gü bha =lapɔsi

"Nimlʋʋ 19
-kɔ -kaɔng =saɔplɛ ö ga
=plɛ =në 'ö 'wo- 'gü. -A
-nu =gban "dhi -yö kë
-ta. "Kɛɛ -Zlaan nuwɛɛ,
=dhɛ 'ö -kë =dhɛ -gblü
=ya yën bha, -a -nu "dhi dee yöö "pu. -A -wɔn 'gü,
"kwi -bha "su 'ö -kë
Ɔtɔblë 'ka bha =lapɔsi 'ö Buakɛɛ,
"Kɔdhɔgɔ,
Fɛɛkesedugu
waaSegela -wo kë- -nu -bha

‘zëzë

"dhi
-pu "su bha 'ö sü
-a
-bha -dhɛkpaɔyi
"suesiö –bha 'ö yö 'ka -a
-kaɔng do ö ga do -bha, a 'ka. "Sanni -yö kë "dhʋ̈
kö -a -nu see- -dhɛ -nu
bha, -waa -nu -pë kë së 'ka. =Lapɔsi -kɔ -nu
bha, -wo kë -nu "dhi -pu
=minisi Amɛdö Bakayoko
"yan =wlöö. =Minisi bha
-yö
kë
pleszidanng

-Kwɛ 2007	
Gbagbo waa- =minisi blɛɛsü Soro Giyɔngmü nu nuwɛɛ -bho "wɩ 'ö
'wo- wo-bha kö
-yaflëë 'gü dhe -yö -nu
-deewo kwaa- "sɛ ya- 'gü
bha- -wɔn 'gü.
=Zang "kunmadha 'ö
'Vavua -dhɛ 'dhö- kwɛɛ-,
'ö 'wo- -dhɛ "Kwɩnɩ
Zakadhiya bha 'wɔn

"pɛpɛ bha, -a "dhia -yö
kë -ma 'gü.
=Lapɔsi -nu 'ö- -nu "dhi
yöö "pu =taama bha, wo
-mü
:
"Maadhö,
Wodiene Buna -nu 'ka.
=Ya bo -kë "dhʋ̈ -sü 'ka,
kö kwa
-mɔɔ -bha
'kwa 'sëëdhɛ bɔ kwaamɛ -nu -dhɛ -së 'ka =taa
yö -ma =dhɛ -kɔ 'ö blɛɛsü 'dhö.

'Wɔn 'ö -gban -potaasü -wɔn -bha.
‘Wɔn ‘ö -gban -foodɔn -bha

-Foo -dɔn -mɛ -nu ‘dhɛ
kë
-dhɛ ‘kpii- do -yö
‘Biya.
-Yö “kwanngdhɛ
‘wo-dhɛ -Gɛnmɛ
bha- ‘gü.
-Dhɛ ‘ö “dhʋ̈
bha, yö =në ‘ö -foomɛ -nu
-bha =dhɔtrɔɔ =plöö
dhɛ
-blɛblɛsü ‘ka
‘Kɔdivuaa. =Ya ‘go mü yö
=në ‘ö
-dhɛ ‘kpii- ‘ka.
-Ziaanwo mɛtii “sɛ “pɛpɛ
‘ö ‘wo ‘yënng- -pö -zian
‘ka
-a ‘gü, -dhɛ ‘ö Gɛnmɛ “dhʋ̈ bha yö =në
.

‘ö- -naa
-dhɛ ‘kpii‘ka ‘zü.
“Su ‘ö -kë -gblɔgɔn ‘ka ‘ö
“kwi ‘dhö- -dhɛ ‘maasë
-a -dhɛkpaɔyi -kaɔng =plɛ
ö ga
-yiisiö -naa
bha, “kpʋngtaadhɛ -to
“dhʋ̈
-sü =gban “pɛpɛ
-yö kë -a -ya
-dewɔn
“dhiʋ̈
-foodɔn
-mɛ -nu
-bha ‘ka
-Gɛnmɛ -dhɛ bha- ‘gü. -A wɔn ‘gü, mɛ ‘gbɛ -yö kë dho mü
-foomɛ -

=Badhong 'ö “dhʋ̈ bha,
-kwɛ =ya ziö =plɛ 'yö
waa -zuö kwaa- Mɛtii "sɛ
-nu 'gü.
=Badhong bha, -a 'kpiido -yö -dho -zuö -kwɛ 'ö
nu- ya- 'ka mɛtii "sɛ 'ö
-kë Gana 'ka bha- 'gü
zangvie
"su
'gü.
=Badhong bha, -a -zuö
-kɔ suu 'ö “dhʋ̈ bha, -a
suu -kaɔng =plɛ ö ga
"saɔdo (26) -naa =në yöö
kë “dhʋ̈ bha. "Kɔdivua mɛ -nu 'dho -kɔ -kaɔng
do ö ga "saɔpɛ (17) =në
yöö kë bha. 'Kwa gɛnyɛn
=kö doseng. -Yö kë -kë
“dhʋ̈ Senegalö. -A dha

"yi
-kwɛ -kaɔng do ö
ga "sɔɔdhu =në 'ö -kwɛ
ya- 'ka (2007).
-A 'dhɛ 'ö yöö kë Gana
ya, -a zü -yö -dho bhozangvie "su -dhɛkpaɔyi kaɔng =plɛ 'ka 'ö- "dhiʋ̈
'dhö ta "su 'dhɛ 'ö yöö
yö- "piʋ̈ bha, -a -bha
-dhɛkpaɔyi -kaɔng do
(10) 'ka.
=Badhong bha -waa pö
woo- -zuö, -a -zë
"kpʋ̈ üng =në 'ö 'wo- -kë
-blɛɛsü, kö "sɛgɔ -nu 'ö
woo-zuö bha, -wa
-nu dɔ. -A 'dhɛ yöö kë
Gana bha, -a -zë
"kpʋ̈ üng -yö kë -kë "Kwi

nu =tuaa bho- -dhɛ ‘gü.
=Dhɔtrɔɔ =plöö
-dhɛ
bha,
-wo wo -kɔ -kpɔ
-foomɛ -nu -gɔ ‘ö ‘wo wo
“tʋ̈ ng -kë -a
-nu ‘gü.
“Kɛɛ -waa pö woo wo -kɔ
-ya ü
-bha, ü ‘wëë-:
këng “saɔdo -nu “dhidhi
-ga -pë ‘ka. ‘Ü këng
“saɔdo ‘bha nu =yɔɔn -ga pë ‘ka. ‘Ü këng “saaga nu
“bhluu -ga -pë ‘ka. ‘Ü
“gblüdo nu ‘sëëdhɛ “kplü
‘ö ‘wo- -dhɛ ‘tɛnngblëë, -

a sɔnng ‘ka. =Ya kë “dhʋ̈
kö -a =gban -da ‘ko -ta
-sü -yö ‘wëë- “gblü
-yaaga. -Foomɛ -nu ‘ö -kɔ
‘ö ‘kpɔ -sü ‘ka -a
-nu
-gɔ -dhɛ bha- ‘gü, -wo mɛ
“gblü “sɔɔdhu waa- mɛ
këng =plɛ ö -kɔ “saɔplɛ
waa- mɛ
-yaaga
(5273).
-Dhɛ bha -a “dhi -yö “pʋ sü ‘ka mɛ =gban “pɛpɛ ‘ö
-foodɔn ‘ö- -nu -bha,
,l-a
-nu
-gɔ

'Wɔn 'ö -gban troo -nu -bha mɛ wɔkɔ -nu 'gü
=Badhong 'kpii- 'ö yöö -zuö
-a "su 'ö -kë ɔtɔblë 'ka
bha
-a
-bha
-dhɛkpaɔyi -kaɔng do ö
ga "suesiö 'ka Gana mü.
Mɛtii "sɛ -kaɔng do ö ga
"saɔdo =në 'ö -kɔ 'ö kë
-yɛ -nu -bha. =Dhɛ 'ö -kë
“dhʋ̈ 'yö 'wo- -nu -pɛ 'gü
-yiisiö. -A kpö do "sɛgɔ
-yiisiö, kpö do "sɛgɔ
-yiisiö. -A -blɛɛsü bha
"sɛgɔ -yiisiö 'wo- 'gü wo
=nɛ : Gana, Gine, Namibi
waa- Marɔkö.
-A =plɛ -naa -bha =nɛ :
Niziödhia, "Kɔdivua, Mali
waa- Benɛn. -A kpö yaaga -naa : Ezitö,
Kamerunë, Sudan waa-

Zambie. -A kpö -yiisiö
-naa -bha -mü : Tinizi,
Senegalö, Aflikö di Sidë
waa- Angola 'ka.
"Kɔdivua 'ö dho -bha
-zuö yi -nu 'ö -nu 'ka, wo
=nɛ : "Kɔdovua waaNiziödhia. -Yö -dho kë
zangvie -dhɛkpaɔyi
kaɔng =plɛ ö ga do 'ka
(21) 'pödhɛ 'ö 'woSekɔngdi -dhɛ Gana bha'gü.
"Kɔdivua
waaBenɛn
zangvie
-dhɛkpaɔyi -kaɔng =plɛ ö
ga "sɔɔdhu 'ka Akra -pö
-yaan bha. "Kɔdivua
waa- Mali -yö -dho kë
zangvie -dhɛkpaɔyi
3

kaɔng =plɛ ö ga "suesiö.
-Yö -dho kë “dhʋ̈ Gana
-pö 'kpii- 'ö -kë Akra 'ka'gü.

Kwa- -dhɛ "kwi gɔn 'ö
-kë "dhima mi 'ka 'wo-dhɛ Ulërisië 'ö yö =në
kwaa- =badhong -zumɛ

-nu -dhɛ “dhiʋ̈ bha, -a
-gɔ kö -ya kë -së 'ka.

"Yɩɩ -wɔn
=Ya ö dëmɛ -a ‘gbɛn- -kpa
-Mɔɔsiimi do bha, -wa -dhɛ
Zɔnnggo. -Yö -gun “kwi
gɔn do -bha pë -kpa -mɛ
‘ka. “Kɛɛ ‘yaa “kwi -wo
ma -së “wɛɛ ‘bha wo.
-Dhɛkpaɔyi do ‘ka dhia’’
“piϋ kö- =patrɔnng yöö
‘dho yë “dhiϋ, ‘yö- pö-dhɛ: << Zɔnnggo, ‘ilë ‘fo
prepaare -puu lö ‘siɛng. >>
-Waa pö “dhϋ “kwi -wo ‘gü
kö -wa -pö -bhö pë -kpa
‘gbɛn- -dhɛ.
Kö ‘gbɛn- ya, -a -bhö -wɔn
-yö -gun Zɔnnggo ‘gü
-blɛɛsü -ee ? =Dhɛ “kwi

gɔn bha ‘ö bo ziö -sü ‘ka
bhoo, ‘yö- -bha ‘gbɛn- gɔn
-ziisü bha- zë. “Sanni
‘yënng- (‘lën-) -yö -ya mɛ
-gɔ =zinng ‘gü (=midi) kö
‘gbɛn- bha =ya ma -së
-dede ‘ka, “plëëplëë ‘ka
=ni.
=Dhɛ ‘ö =midi ‘ö -wo, ‘yö
“kwi gɔn ‘ö nu pë -bhö
-dhɛ ‘gü. ‘Ö gun -blɛɛsü
=ya nu, ‘yö ‘gbɛn- bha =ya
“wɩ- -bha. “Kɛɛ -a ‘dhɛ ‘ö
ya, -Suaasuaa. =Ya gɔ “truu
-piö, ‘gbɛn- ‘yaa “wɩ.
=Dhɛ ‘kö Zɔnnggo ‘ö

“kwɛɛ -pu ‘ö -da gɔ ‘ka
‘kuu- ‘gü, kö -ya -ya
Zɔnnggo dhɛa’’ ‘kpɔ -sü
-bha: << ‘U ‘ɛ lö ‘siɛngZɔnnggo ? (‘gbɛn- ‘mɛ ?)
‘Yö Zɔnnggo ‘dhö- pö: <<
=Patrɔnng, ziɛɛ plepaadhe
=puu lö ‘siɛng- -oo (‘ma pë
-kpa ‘gbɛn- -dhɛ).
=Dhɛ -a =patrɔnng bha ‘ö
-da ‘kɔɔdhö, ‘ö ö -kɔ -zu
‘yö nu ‘ö -ya ‘taablë -bha
kö ‘ö pë -bhö. ‘Tɛa- ‘kpikpi
‘bha -yö -gun ‘taablë -ta,
=dhɛ ‘ö pë bho- “dhiϋ, ‘yö
-kpan ‘gbɛn- -wü
-bha

kö =ya ‘tɛa- pa. Kö =ya
“gbla ! -yö -to “gbla -dhɛ
‘gü ‘yö Zɔnnggo ‘dhö- pö-dhɛ: << =Patrɔnng, tua’’ di
plepaadhe =puu lö ‘siɛn-oo ! >>-A -bha 'gü -waa pö
plepaadhe -puu lö 'siɛn- kö
-wa -pö -yö 'gbɛn- -kpa.
‘Wɔn bha ‘yö ma “kwi gɔn
bha- ‘ka, ‘yö wü -pë dɔ
Zɔnnggo -gɔ, ‘yö- -kë yë
‘gü.

"Gwϋng
<< =Nawaan –mɛ =në dhebë zii 'ö 'gu sü- -gɔ.>>
Ü 'gü 'ya 'dho ga –Pamɛbhamɛ -wo pö -sü 'ka. Ü =trɔɔ -yö -dho kë-.

Pë -Wlangda -sü

=Kesɩ Dhifɔngs

-ka ka baa-. Kaa- danwopö 'sëëdhɛ 'gbɛ yöö nu.
Pë "bin ‘ö ya -a - ga -së ‘ka , -a do -zë 'ka -dhɛ -yö "saɔdo. -A -nu mɔɔ-

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ.
Yii- ‘drɛsü -mü 08 BP 857 Abidjan 08 ‘ka. Tel. 08 18 08 88 / 06 39 04 88
4 ‘Mɛ -nu ‘ö ‘wo ‘sëëdhɛ ‘ö ya- -kë, wo -mü =Sai Zoziasü , "Dhɔɔgbö Zafe, =Kesɩ Mɔyan Dhifɔngsü, Valangtɛn Vidrinö waaEdhɛna Pɛdhɛkwalösökaya ‘ö- -nu =gban =plɛ ‘wo go Dhusi ‘ö -da “Anɛsü ‘ö go ‘Suisü , -a -nu ‘ka.

"Nimlʋʋ : 19

"Tiëëdhɛ "su

-Kwɛ 2007

		"Su –bha 'sëëdhɛ -mü		"Gwɛɛtaawo	

"Nimlʋʋ : 20 "su : -Zaan " yisü -Kwɛ 2007
'WƆN -TAƆNG -MA 'GÜ 'SËËDHƐ

-Pamɛamɛ ‘ö -kë
kwaa- naɔ -ma ‘gü
‘sëëdhɛ ‘ka bha, -a -bɛn
zë -mɛ -nu yi ka faan -dɔ,
̈

		"Su –bha 'sëëdhɛ -mü		"Gwɛɛtaawo	

Ü faan dɔ ü –dewo draan- -sü -bha

-Gblüdë -a ‘në -nu kö ‘ka
ka faan dɔ -a -wo pö -sü
-bha -dedewo. Kwa -dega
-a ‘wɔn -së -mü. Yi- -dhɛ

ka -gɔ kö ‘ka ka -de ‘kun
‘mɛ -nu ‘ö ‘waa mɛ -nu
faan dɔ ‘wɔn ‘bha -bha, -a

-nu -gɔ. Kö ‘ka ma ‘ka
=gwëë bha ‘aa -yö -oo ?

Gbiaawo pö -yö -Kë
ziisü. ‘Mɛ bha -yö kë
Gbiaawo
=klang“kwanngdhɛ do ‘ö yöö- dɔ
‘Yaloba, -a “plünng
bho -Gbiaamɛ -nu -dhɛ,
‘ö- -gwë ‘ö -ya -ziaanwo.
‘Wɔn ‘pɛpɛ bha, -a =gban
-yö kë -kë, -Tia Mëngdhe
‘ö Gbiaangwinng “sɛ -bha
Kɔnngsɛyë
Zeneralë
plesidant ‘ka bha, ‘wɔn
bha -yö kë -kë -a “yan
=wlöö. -A “dhia -yö kë ma -dedewo ‘gü ‘ö ‘wëë“gblü këng ö -kɔ =plɛ

waa¨’wëë- “gblü “sɔɔdo
nu (730.000) ‘fɛtö kë -mɛ
-nu waa- "tan -nu ‘wo kë
nu ‘mü bha -a -nu -dhɛ.
-Yö kë -to bha ‘ö pö
-Gbiaa -mɛ -nu -dhɛ =dhɛ
-gblü =ya yën. “Sɛ -gɔ
“dhiϋ -mɛ, -Gbagbo -ya pö “dhϋ.
-Gbiaa -mɛ -nu -wa -zɔn
-sü ‘ka -dedewo =dhɛ
‘kwa kwa -dewo -faan ‘sü
=dhɛ ‘wo wɛɛn- -wo
-bha -kë ‘ka bha- ‘dhö..

Kwaa- =danwo pö "sɛ 'gü -wɔn
￹

‘Wɔn -së ‘kpii- ‘ö -kë
‘Yaloba 2007 ‘gü

‘Yaloba

,Gbiaa -pö

-pö

bha

do -mü.

"Kidʋng "saɔdo =në waaGbiaangwingdhɛ =zinng
‘gü. ‘Pödhɛ bha, ‘yö "su
‘ö -kë "kwi -a "su ‘ka ‘woSɛtangblëë -kë bha, -a
-dhɛkpaɔyi -kaɔng do ö ga
-yiisiö waa- "sɔɔdhu (14,
15) bha, ‘fɛtö ‘ö -gban mɛ
-dewo draan- -sü kö -wa
-ya, -wa -wo pö -bha bha,
-yö kë -kë mü. Mɛ -nu wo kë -go “sɛ =gblɛngblɛn

-nu ‘gü ‘wo nu. “Kwi gɔn
do ‘ö -ya gwëë ‘nu Gbiaan “sɛ ‘gü “kɛɛ ‘ö
“tϋng ya- ‘gü ‘ö ö -gɔ “sɛ
‘gü ‘Suisü, ‘wo-dhɛ
Toma Beatö ‘dhö, “Kwi
gɔn ‘dhɛ ‘ö “Gwɛɛtaa -wo
‘sëëdhɛ do -pö kë sië ‘ö
go Rusi ‘wo-dhɛ
Vidrinö Valangtɛn waaö bha dhebë Elɛna ‘dhö,
-a -nu =gban -wo kë -nu.
“Kɔdivua televisiɔng- -mɛ
-nu -wo kë -nu. Toma
Beatö bha, =ya
-

L’orthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes qu' en français.
Attention:
1. c, h, j, qu et x n'existent pas en dan.
2. r ne se trouve jamais au début d'un mot.
Voici le reste de l' alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
=wee
sel
ɛ
"pɛ
déchirer
ɛɛ
=wɛɛ
moquerie
Kwaa"Kɔdivuaa
-sɛ 'gü -wɔn
ɛn
-gɛn
pied
ɛɛn
=gblɛɛn
long
ë
pë
chose

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö
u
un
uun

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö
töö
"su
bun
=yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
'gü
intérieur
üü
"güü
amère
ün
=blün
miette
üün
glüün
rouler
ϋ
"gϋ
brûler
ϋϋ
"bhϋϋ
tarir
ʋ
"tʋ
oreille
ʋʋ
"tʋʋ
sauce
-Wo 'dho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"
moyen + haut

"dhü
'kɔ
dë
=zɛ
-dhɔ
"klang'yënngsavon
=gööscorpion
kpuu'

arbre
maison
père
termite
amour
singe
soleil
iroko
souche

"Nimlʋʋ 20

Dhioo

"su : -zaan "yisü

-Kwɛ 2007

'Wɔn 'ö -gban =klang- -nu -bha
'ö

-Kwaa “Kɔdivua -sɛ ‘gü -wɔn

Plesidanng -Gbagbo -bha ‘dho ‘ö wo : "Kɔdhɔgɔ, Fɛɛkesedugu waa- Bungdiali

"Su ‘ö -kë -zaan "wɛɛ ‘ka
‘ö "Kwi ‘dhö- -dhɛ
Novangblö
bha,
-a
-bha -dhɛkpaɔyi
kaɔng =plɛ ö ga "saaga,
"suesiö waa- -kaɔng
yaaga (28, 29,30) bha
plesidanng -Gbagbo -yö gun ‘ka, "kunmana -pö yaaga bha- -nu ‘gü. -Yö kë
-dho "dhϋ kö ‘ö-zɔn nu -dhɛ =dhɛ ö -zo ‘yii
bhɔ -nu ‘ka. =Dhɛ ö -nu
Kö ‘ö -nu =tuaabho kö ‘öpö-nu -dhɛ =dhɛ
gblü ‘ö kë -da bha =ya
yën. =Ya yën =dhɛ -kɔ ‘ö
‘wo kë =slɛɛn ‘ka Buukina
Faso ‘maasë -dhɛkpaɔyi
-yiisiö (4) ‘ka kwɛ (2007)
bha- ‘dhö. -A “ta –sü -bha

-wo kpɛnngdhö ‘ö gun
‘pö- -nu bha- -nu ‘gü bha,
‘yö bha. -A -wo ‘ö bha, -a
"dhia -yö kë
-ma
"Senifo -nu bha- ‘gü. -Wo
kë -nu ‘pö
-dedewo
=dhɛ "bhlë nu " sɔnng bha ‘wo dɔ -Gbagbo -gɔ
ziaan-. Fɛɛke -dhɛ =në
plesidanng ‘ö =tuabho zü
bho- -ta. -Yö kë
-dho
=minisi -blɛɛsü, Soro
Giyɔngmü waa- ö ‘kpɔ mɛ -nu -gɔ "kwanngdhö
‘ö- -nu =tuaabho. -A
yeekë
-sü bha, ‘yö
‘gbaannu Fologo -gɔ
‘pödhö Pegeka. -Dhɛ bha‘gü, -wo kë- -gba : =gbau,
-du do, -gaan -kaɔng
"sɔɔdhu, -taadhü do waa-

=gee " gbɩɩ- do ‘ka kö -yö
"suϋ -da
-Gbagbo ‘yaɔ-nu ‘gü. =Dhɛ ‘ö go ‘bha,
-a
-dhɛkpaɔyi ‘dhɛ ‘ö
dɔ"piϋ,
‘yö
dho
Bungdiali . -Dhɛ bha- ‘gü,
‘yö "kunmana "bhlëngnë yaaga nu ‘pödhɛ -yaaga dhɛ. Ganaoni -pö -bha
"kunmana "iin "supleefe
bha, -wa
-dhɛ
Diarasuba Drisa. Sianala
-pö -bha -mü Yao =Kofi
Misiɛlë. Siempuugo -pö
-bha -mü Fale Za Batisü.
=Dhɛ plesidanng ‘ö go
Bungdiali,
‘yö
nu
Tɛnngglela ‘ö =tuaabho
-kë kö -yö ö yeekë sië. ‘Yö
‘dɔɔnnu ‘zü ‘Gbɔnng-,
Kolia waa- ‘Kuta. =Dhɛ bo

-kë “dhϋ -sü ‚‘ka, -a
-dhɛkpaɔyi -totaama -sü
bha, ‘yö- "dhiϋ ta
"Kɔdhɔgɔ -mɛ -nu -ta
gbaandhö =tɔn.
‘Wɔn do ‘ö kë mɛ “yan
-bha -dede kun "Kɔdhɔgɔ,
yö -mü =dhɛ "sɔdha
"gblϋgblϋ -nu ‘wo
-kë
dhöbɛlö -nu -bha "pɛɛn
-ta
=dhɛ
"Kwɛnɛ
Zakadhia,
Siödhifö
Usimanë -nu ‘dhö -wo
-gun mü.
‘Wɔn "pɛpɛ bha -a =gban
-yö -kë “dhϋ kö -yö -zɔn
"Kɔdivua -sɛ -dhɛ =dhɛ gblü =ya yën.

"Kpʋngtaadhɛ -wɔn -bha
=Badhong

Kaka, =badhong -zuö -mɛ “gbɩɩ- ‘ö =slɔɔ -kwɛ ya- ‘ka.
=Badhong -ziömɛ “gbɩɩ‘ö =slɔɔ -kwɛ ya- ‘ka
(2007) “kpʋngtaadhɛ -to
“dhϋ -sü ‘gü ‘yö -kë Kaka
bha- ‘ka. Kaka -yö -go
“sɛ ‘wo- Blesilö -kë, -a
‘gü.
“Sɛ
bha
-yö
Dhamerikö
-dhɛ -gɔ
“sia- yën.
-Kɔ -yö -yɛ
Kaka
-bha
“dhϋ
‘Flanngsü -pö ‘kpii- ‘ö
-kë Pari ‘ka bha- ‘gü, naɔ
-dɔ ‘gü ‘sëëdhɛ -pëkë
-mɛ
-nu ‘wo- -nu

zuunalisü -kë, -a -nu
kaɔng “suesiö ö ga
“saɔdo (50) wëëdhö.
-Kwaa ‘wɔn dɔ =dhɛ
-kwɛ =ya –wo ‘dodo wo wo -kɔ -yɛ mɛ -bha
=dhɛ -kɔ bha- ‘dhö. ‘Wo
-ya -kë “dhϋ -sü -bha, -a
-kwɛ -kaɔng “sɔɔdhu ö ga
=plɛ =në kwɛɛ. (52). Kaka
bha, -a
-kwɛ -yö kaɔng =plɛ ö ga “sɔɔdhu
(25). ‘Mɛ bha -yö
=badhong -zuö ö -gɛn
2

=gban
=plɛ
‘gü.
=Badhong -ziö -kɔloo ‘ko
-ta ‘wo- ‘Milan Ase
(‘Milan Ac) -kë ‘gü
‘Flanngsü “sɛ ‘gü. Kaka yö =badhong -zuö -sü
zü -bho kö- -kwɛ -yö
“saaga (8). =Dhɛ ‘ö- -kwɛ
‘dhö
-kë -kaɔng do ö
ga “saɔdo (16), ‘yö -da
=badhong
-zuö
-kɔlookota ‘kpii- do ‘gü. A -kwɛ -kaɔng do ö ga
“saaga (18)
-naa, ‘yö-

‘tɔ ‘dhö -ya bhɔ -sü -bha.
Gɛnyɛn ‘ö- bho bha, -ya
-bho “puɛng këng -yiisiö
ö -kɔ -yiisiö waa- “puɛng-yiisiö ‘ka (444). ‘Mɛ ‘ö
dɔ- “piϋ, -wa -dhɛ
Wlonaldo.
“Puɛng(277). ‘Yö Mesi ‘ö dɔ mü
“puɛng- (255) ‘ka. -A mɛ yiisiö -naa bha, kwaa“Kɔdivua ‘në -mü. -Wa
Didie
-Drɔgba
“puɛng- këng do waa“puɛng- “saaga (108) ‘ka.

"Nimlʋʋ 20
=Ya kë “dhϋ kö kwaa-

"su : -zaan "yisü

“yʋʋbha.

-Kwɛ 2007	
.

Mɛ =slɔɔ -pë -nu -wɔn
=Kakao -yë kë- –dhɛ’ö –ya “Sanngpedro
“Su ‘ö -kë desanngblë ‘ka
bha, -a -bha -dhɛkpaɔyi
“sɔɔdhu (5) bha, =kakao
-yë -kë ‘gü -kɔ “dhi -yö pu
‘ka
“Sanngpedro
kwaa- “Kɔdivua yö. -Dhɛ
bha- ‘gü, =kakao -gla ‘gü
=manngzii -nu -wo mü.
Wo =në woo kwaa=kakao -bi -nu, -a -böö
-nu ‘ö woo kë =bɔnng
bɔnng- -nu, -da ‘bluu- ‘gü

-pë -nu waa- ‘wɛɛ ‘bha
-nu ‘ö ‘kwa dho- -nu -bhö,
-a -nu -yë kë ‘mü. Yë kë
-dhɛ bha, -a “dhi -yö -pu
plesidanng
-Gbagbo
Loranng wëëdhö. ‘Mɛ ‘ö
woo yëkë ‘mü, -wo -mɔɔ
mɛ këng do ö -kɔ -yaaga
waa- mɛ =plɛ -bha (132).
Yëkë
-dhɛ bha, -a
-yasü “yʋʋ -mü. -A -gɛn
-mü =dhɛ “Kɔdivua “sɛ

bha, yö =në “sɛ -blɛɛsü
‘ka “kpʋngtaadhɛ -to
“dhϋ -sü ‘gü, ‘ö =kakao
‘dhö- ‘gü ‘gbɛ. Mɛ -nu waa ‘dhɔ kwa -gɔ ‘yö =wa
‘dho- ‘ka -waa =slëë ‘gü,
‘Yö ‘kwa
-ya mü ‘kwa
‘dhɔ wo -zë -nu -gɔ. -Yö
-gun ‘wɔn
-wëësü ‘ka
-dedewo. “Kɛɛ =dhɛ ‘ö kë =dhɛ kwaa -dede kwa -

dho -a slëë ‘gü =taa yö- bha, kö =ya kë -së.
=Manngzii -nu ‘ö ‘wo
“dhϋ bha, -a -nu -kwɛɛ
=gban -yö -go “kwi -nu gɔ “sɛ ‘gü -zë wo, “kɛɛ a -nu -yö ‘ko “dhiϋ -sü zë kwaa- mɛtii ‘në -nu =në
‘wo kë woo- pëkë. =Ya kë
“dhϋ kö- -nu -gɔ ‘gü -dede
-yö -së.

'Wɔn 'ö -gban -potaasü -wɔn -bha.
Zuadhe ‘ö yöö kë ‘ö -gban “trünng -yua -bha
“suesiö (49)
‘wo- -dhɛ UNICEF
“Yua -nu ‘ö- -nu

.

-kɔ ‘dhö ziö sië =dɛɛ
mɛbhɩɩ- -nu zë -sü -gɔ
bha, -a do -mü “trünng
‘ka. -A -wɔn ‘gü,
kwaa-“sɛgɔ “dhiϋ -mɛ
-nu ‘dhö, -kɔlookota
‘pii- ‘wo- -dhɛ ‘ONU
(ONI), (-waa pö ONI kö
“sɛgɔ ‘gbɛ ‘ö ‘wo -wɩ
-bha kö ‘wo =loo ‘ko
-ta, kö- -naa ‘wɔn ‘gbɛ dhɛ -yö kë do, kö ‘wɔn
-ya -da “sɛgɔ ‘dhɛ ‘ö-ta -a -nu kpö ‘gü kö
‘wo ‘dho- -dhɛ =në ‘ö
‘wo- -dhɛ “dhϋ). ‘ONI
bha- ‘dhö, -a ‘dhɛ ‘ö

-bha.
Zuadhe bha- -blɛɛsü
-yö -dho kë “kwi -pö
-kaɔng do ö ga -yiisiö
(14) =në- ‘gü. Wo -mü :
“Tiasale, Yamusoklɔɔn,
‘Vavua, Beumi, Giglo,
Tɛngglöla,
Tangda,
Buna,
Tuba,
Fɛɛkesedugu,
‘Kɔdhɔgɔ,
Zuenula,
Tiebisu,
“Dalʋa,
Bangolo ‘ka. Zuadhe
=plɛ -naa -yö -dho kë-kwɛ -dee ‘ö nu- ya‘gü. -Yö -dho kë- “kwi pö -kaɔng “sɔɔdhu ö ga
-yiisiö ‘gü (54). =Ya kë

(INISƐFË) ‘ö ‘wɔn ‘ö gban -kë “klϋϋklϋ
wɔn -bha ‘ö yö- -bha
‘dhö, -a -nu =gban
“pɛpɛ -wa -dhɛ -sü ‘ka
kwaa- =dhɔtrɔɔ ‘gbɛ nu -gɔ kö -wo -da
“Kɔdivua -sɛ “piϋ kö wo zuadhe ‘ö -gban
“trünng
-bha
kë.
Zuadhe bha -yö -gban
kpɛnngdhö dhebë =në-nu -bha. “Kɛɛ -a zü yö -bho -kwɛ -kaɔng do
ö ga “sɔɔdhu (15) -ta
‘ö dho ‘ö yö ‘ka
kaɔng -yiisiö ö ga

'Wɔn 'ö -gban troo -nu -bha mɛ wɔkɔ -nu 'gü

Mɛsë –dede ‘ö =slɔɔ ‘Sedeao (Cedeao kwɛɛ (2007)

3

“dhϋ kö ‘mɛ -nu ‘ö
‘kaa- -blɛɛsü bha- ‘gü,
kö ka -dho ka “yan ‘to=plɛ -naa -gɔ =dhɛ
-gwë -mɛ -yö ö “yan to
wɛnga -gɔ. =Minisi ‘ö
‘wɔn ‘ö -gban -kë
“klϋϋklϋ -wɔn -bha -yö
dhebë -nu ka faan
-dede -dɔ -Wa -dhɛ Ala
Kwadio Dhemi.
‘Wëë- ‘ö -da -sü ‘ka
zuadhe bha- ‘gü, -yö
“miliɔng këng do ö -kɔ
=plɛ
(120.000.000).
=Ya kë “dhϋ kö ‘wɔn
sɛɛnnë -wɔn ‘yaa -mü.

"Nimlʋʋ 20

Waapö
‘Sedeao
(Cedeao), kö -wa -pö
mɛtii “sɛgɔ -nu ‘ö ‘wo
‘yënng- (‘lën-) -pö -zian
‘ka, -a -nu ‘dhɛ -nu ‘ö ‘wo
“wɩ -sü ‘ka- -bha kö ‘wo
=loo ‘ko -ta, kö ‘wɔn ‘ö
-gban =naɔ -yö ‘gü
-wɔn -bha, “sɛ “gla -wɔn bha ‘wo dho- ‘kun -kɔ ‘ö- bha, -a -nu -wo -yö kë- ‘gü
do, -a -nu -zo
-gɔn ‘gü
-wɔn ‘ö -gban -bha -yö
kë do. “Sɛgɔ -nu ‘ö ‘wo
‘Sedeao ‘gü “dhϋ bha, wo
-mü “Kɔdivua, Gine,
Buukina, Mali, Niziɛɛ,
Libedhia,
Niziödhia,
Senegalë,
Gangbi,

"su : -zaan "yisü

‘Kapövɛɛ, Gana, Togo,
Benɛ, Siera Leɔnë, Gine
Biso, Gine Kwatodhialë.
-wo -kaɔng do ö ga
“saɔdo. -Kwɛ =ya bhɔ
-kɔ ‘ö- -bha ‘dodo, “sɛ -nu
bha, -a ‘dhɛ ‘ö “dhϋ, ‘yö
=ya ‘nëdhiëng
-së do
-gban. ‘Mɛ ‘ö =ya kë -së -a
-nu =gban =zinng ‘gü kö ya gɛnyɛn. -Kwɛ ‘dhɛ ‘ö
kwɛɛ ya, -yö kë -kë“dhϋ
‘Biya, Lotɛɛ -kɔ ‘wo- -dhɛ
Lotɛlë di Gɔlfë, -a ‘gü, “su
‘ö -kë novangblë ‘ka bha,
-a
-dhɛkpaɔyi
-kaɔng
-yaaga
(30)
‘ka.“Sɛgɔ “suesiö =në ‘ö
‘wo kë mɛ -gban. =Dhɛ ‘ö

-Kwɛ 2007

=yɔɔ mü ‘yö ‘wo- -nu -zë
‘gü -kë ‘yö ‘wo to
“sɔɔdhu. -A mɛ “sɔɔdhu
bha ‘mɛ ‘ö kë gɛnyɛn,
-yö -go Senegalë. -Wa
Minata Dialo. -A -kwɛ
-yö -kaɔngdo ö ga “suesiö
‘yö ‘bakö -klang -bha. -A bha =gblɛɛn
-dhɛ -yö
‘mɛtrë do waa- ö ‘gbu
‘bang-bang
(1,73).
Kwaa- “Kɔdivua ‘në -yö gun mü. -Yö -së -dedewo
“kɛɛ ‘yii ziö. -A -gɛn -mü
=dhɛ ‘wɔn ‘ö gun bha ‘yaa
gun =dhɛ : <<-Bhö kë -së
‘kii dɔ ü “dhi “tunng .>>
yöö doseng -wɔn ‘ka.
Dhɛɛ” ‘kpɔ ‘wo- kpɔ -a -nu

-gɔ, kwaa- ‘në bha ‘yö pë
“wɛɛ -dede pö. -A -bha
“kwi
-wo ‘dho ‘ö ‘yaawo -sü ‘ka =gblɛɛn bha- wɔn ‘gü. =Ya ‘go mü
Bɛnadɛtö , “Kɔdivua ‘në
bha, -desü ‘kpii- -ya ‘gü. Yö kë ‘dhang- -dede
bho ö -de “dhiϋ. -A
“-wɔn ‘gü, ‘wo- pö- -dhɛ
gizamɛ ya, -a -ga ‘ü- wo
bha =wɛ, -yö “gbɩɩ- “’iin
‘yaa “gbɩɩ- -ee ? -A -yɔɔ ‘öbɔ ‘yö- pö: <<A- ‘wɔn -dɔ
=dhɛ ‘ma gɛnyɛn ma sëdhɛ ‘ko -sɔn.>>

Pliɛɛ bha =dhɛ ‘ö yën, ‘yö
Pasitëë
‘dhö-dhɛ
“gϋngta ‘ö- dhɛa’’ ‘kpɔ.
‘Wɔn bha ‘yö ziö- ‘gü
-Zlaan -a mɛ bha- -dhɛ.
=Dhɛ ‘ö -kë “dhϋ, ‘yö
Pasitëë bha ‘ö pliɛɛ -kë -a
-bha ‘ka.
-Kaa ‘wɔn dɔ =dhɛ
=kwanmɛ bha, -yö =kwan
-bho =dimasi ‘ö dhebë
bha ‘ö dho- ‘ka -Zlaan -kɔ
‘gü bha =në- ‘ka. “Kɛɛ
-Zlaan yöö- -bha =kwan
bho
-dhɛkpaɔyi bho
“gblʋʋ. =Dimasi ‘dhɛ bha,

‘yii kë ‘dho ‘bhlaadhɛ
bha- ‘gü.

"Yɩɩ -wɔn
-Zlaan -kɔ ‘yaa =mɔɔ =kwanmɛ -bha -ee ?
Dhebë ‘në do =në
=ya kë ‘yö =kwanmɛ =ya
nu -a
-bha glɔɔ
=kwaan-. =Ya ‘wɔn =gban
kë kö ‘ö -kpan -bha ‘köö
‘kun, -a -kɔ ‘yaa =mɔɔ-bha.
-Dhɛkpaɔyi do ‘ka -a -nu
-gɔ =dheglizö ‘gü, ‘yö
Pasitëë ‘ö- -dhɛ mɛ ‘gbɛ
‘bha -gɔ kö -wo -Zlaan
‘tɔ bhɔ, “kɛɛ ‘dodo ‘ka.
Dhebë ‘në bha ‘yö -ya
bhɛa’’ -sü -bha ö bha
-Zlaan -dhɛ ‘ö- pö : <<
‘Yatanna, ü nuwɛɛ ; ü kë wɔn -yö -së. Bhi =në ‘ü

“yua bho mɛ -nu bha ; ‘ü
-wëë bho mɛ -nu -ta. Ü
-kɔ -yö -mɔɔ ‘wɔn =gban
kë -sü
-bha, “kɛɛ ‘wɔn
doseng ‘ö ü -kɔ ‘yaa
=mɔɔ- -bha, yö -mü
=kwanmɛ ‘kun -sü ‘ka. Ü kɔ ‘yaa =mɔɔ =kwanmɛ bha tongtongdhö. ‘Yaa yö
-zë ‘ka, ü “gbɩɩ-. ‘Ma ü ‘tɔ
bhɔ Yezu ‘tɔ ‘gü. >>
=Dhɛ ‘kö- pö: ü -kɔ ‘yaa
=mɔɔ =kwanmɛ
-bha,
‘yö mɛ ‘gbɛ -dhɛ ‘wo
-dhɛga wo “yan “gϋnggü
kö ‘wo- -ga -së ‘ka ‘wodɔ.

-Dhɛkpaɔyi ‘ö dɔ =dimasi
bha- “piϋ, ‘ö -kë tɛnngyi
(-tɛɛdhɔɔyi) ‘ka bha, ‘yö
=kwanmɛ bha ‘ü nu
‘bhlaa-. -A glɔɔ “kan -sü
=në ‘ö “gbɩɩ-, kö dhebë
‘në bha- =gɔn =ya bɔ=taama -yaa ‘kun.
=Dhɛ ‘ö -kë “dhϋ ‘yö ‘wɔn
=slɔɔ ‘gü =dhɛ
-Zlaan
-kɔ -yö -mɔɔ =kwanmɛ bha.
Pasitëë ‘Sita

“Gwënng
<<Bhɔ -së -yö =zloo -gɔ “kɛɛ ‘yaa dɔ- ‘gü zë ‘ka =tɔn.>> Kwa -bha -yö -së ‘ö kwa -dewo ‘ö -ya -së ‘ka,
“kɛɛ ‘yö mɛ ‘gbɛ -dhɛ “tʋ ‘yaa mü. -A -nu -bha -yö -wëësü.

Pë -Wlangda -sü
Yi- pö sië ka -dhɛ ‘ka ka baa-. Kaa- danwopö 'sëëdhɛ 'gbɛ yöö nu. -Ka ka “yan ‚to- -nu -gɔ =dhɛ -gwëmɛ ö “yan to
wɛnga -gɔ.
4

"Nimlʋʋ 20

"su : -zaan "yisü

-Kwɛ 2007	

Pë "bin ‘ö ya -a - ga -së ‘ka , -a do -zë 'ka -dhɛ -yö "saɔdo. -A -nu mɔɔ-

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ.
Yii- ‘drɛsü -mü 08 BP 857 Abidjan 08 ‘ka. Tel. 08 18 08 88 / 06 39 04 88
‘Mɛ -nu ‘ö ‘wo ‘sëëdhɛ ‘ö ya- -kë, wo -mü =Sai Zoziasü , "Dhɔɔgbö Zafe, =Kesɩ Mɔyan Dhifɔngsü, Valangtɛn Vidrinö waaEdhɛna Pɛdhɛkwalösökaya ‘ö- -nu =gban =plɛ ‘wo go Dhusi ‘ö -da “Anɛsü ‘ö go ‘Suisü , -a -nu ‘ka.

5

"Nimlʋʋ : 20 "su : -Zaan " yisü -Kwɛ 2007

		"Su –bha 'sëëdhɛ -mü		"Gwɛɛtaawo	

"Nimlʋʋ : 22 "Su : -Gblɔgɔn -Kwɛ 2008
'WƆN -TAƆNG -MA 'GÜ 'SËËDHƐ

-Pamɛamɛ ‘ö -kë
kwaa- naɔ -ma ‘gü
‘sëëdhɛ ‘ka bha, -a -bɛn
zë -mɛ -nu yi ka faan -dɔ,
̈

		 "Su –bha 'sëëdhɛ -mü		"Gwɛɛtaawo	

Ü faan dɔ ü –dewo draan- -sü -bha

-Gblüdë -a ‘në -nu kö ‘ka
ka faan dɔ -a -wo pö -sü
-bha -dedewo. Kwa -dega
-a ‘wɔn -së -mü. Yi- -dhɛ

ka -gɔ kö ‘ka ka -de ‘kun
‘mɛ -nu ‘ö ‘waa mɛ -nu
faan dɔ ‘wɔn ‘bha -bha, -a

-nu -gɔ. Kö ‘ka ma ‘ka
=gwëë bha ‘aa -yö -oo ?

Kwaa- =danwo pö "sɛ 'gü -wɔn
￹

‘Sëëdhɛ ‘ö mɛ -nu ‘wokë -sü -wɔn -bha

"Maadhö
-A "su -yaaga -naa
=nɛ’sëëdhɛ
‘ö
-kë
atɛsitasiɔng ‘ka "kwi
-wo ‘gü bha, mɛ -nu
-wa kë -sü -bha
"Maadhö. ‘Sëëdhɛ bha
=ya kë ‘mɛ ‘ö- -gɔ -yö
-mɔɔ -a -bha ‘ö "ta kpɔ‘ka kwaa- "sɛ ya- ‘gü dhɛ "pɛpɛ =gban ‘gü. Ya

-dhɛkpaɔyi =plɛ ya- ‘ka
"Maadhö

kë "dhʋ̈ kö ‘mɛ ‘ö
‘kaatö didanngtite ‘yaa
ü -gɔ, kö -yö -së kö ‘ü
‘dho ü -bha kë -dhɛ ‘gü.
-Waa pö woo- kë ‘pë ‘ö
mɛ ‘dhö nu, wo -mü :
ü
-dea
nɛsanngsü
‘sëëdhɛ do ‘dhö,
ü -dea =fotoo -gɔ
"kplüdhe =plɛ ‘dhö,

ü dë "iin ü dhe -a
‘sëëdhɛ
ga
do
(=nɛsanngsü
"iin
‘kaatö
didangtite)
‘dhö,
‘wëë- këng =plɛ ‘dhö, a -nu ‘ka.
=Ya kë "dhʋ̈ kö ‘pë ‘ö-nu -wɔn ‘dhö ‘dhö kö
wo =në ‘ö ‘wo bha.

"Kɛɛ -kwaa ‘gü ma -së
‘ka, ‘mɛ ‘ö- -dhɛ ‘dhö-bha kö -wo ‘sëëdhɛ
bha kë, wo -mü kwaa"Kɔdivuaa -sɛ ya, -a ‘gü
-mɛ -nu -de -slɔɔ =në-nu ‘ka. ‘Mɛ -nu ‘ö ‘wo
go "sɛ "wɛɛ ‘gü, -a -nu bha
‘yaa
-mü
tongtongdhö.

L’orthographe DAN
Voici ce que nous pouvons utiliser pour ëë
savoir lire et écrire en langue dan.
ën
Les consonnes et les voyelles que vous ne ëën
voyez pas ici sont les mêmes qu' en français.
ɛa
Attention:
ɛan
1. c, h, j, qu et x n'existent pas en dan.
gw
2. r ne se trouve jamais au début d'un mot.
in
Voici le reste de l' alphabet :
iin
Lettres Exemple
Traduction
ɩ
Aa
"kaa
gale
ɩɩ
An
"gan
tirer
kw
Aan
saan
cadeau
ng1
aɔ
kaɔ
perdrix
oo
aɔn
‘daɔnaraignée
ɔ
bh
-bho
cabris
ɔn
dh
dhe
mère
ɔɔn
ee
=wee
sel
ö
ɛ
"pɛ
déchirer
öö
ɛɛ
=wɛɛ
moquerie
Kwaa"Kɔdivuaa
-sɛ 'gü -wɔn u
ɛn
-gɛn
pied
un
ɛɛn
=gblɛɛn
long
'Wɔn
=klang- -nu -bha uun
ë
pë 'ö -gbanchose

Dhioo

'ö

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö
töö
"su
bun
=yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
'gü
intérieur
üü
"güü
amère
ün
=blün
miette
üün
glüün
rouler
ϋ
"gϋ
brûler
ϋϋ
"bhϋϋ
tarir
ʋ
"tʋ
oreille
ʋʋ
"tʋʋ
sauce
-Wo 'dho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"
moyen + haut

"dhü
'kɔ
dë
=zɛ
-dhɔ
"klang'yënngsavon
=gööscorpion
kpuu'

arbre
maison
père
termite
amour
singe
soleil
iroko
souche

"Nimlʋʋ 22

"Su : -Gblɔgɔn

-Kwɛ 2008

-Kwaa “Kɔdivua -sɛ ‘gü -wɔn

“Ta ‘kpɔsü =ya kë -së “tʋ̈ ng ya- ‘gü
Kwa -mɔɔ -bha ‘kwa
-Zaan nuwɛɛ bho. -Ya
=mɔɔ -kwɛ “sɔɔdhu
waa- ö taa -dede -bha,
“ta ‘kpɔsü ‘ö gun kwaa“pɛɛn -ta =ya gun =ya
kë -dedewo “bhadha
‘ka. -Glü zü ‘dhö bho
=zang -nu -yɛɛ ‘ö gun
ziaan- -yö mɔɔ -kaɔng
-iisiö ö ga do -bha. ‘Ö
sü -kwɛ 2006 -bha ‘ö yö
‘ka -kwɛ 2007 -bha, ‘yö

to -kaɔng -yaaga ö ga
do ‘bha ‘ka.
“Kɛɛ dɔ ‘ö ‘kwa wo =dɛɛ
ya, kwaa- “yʋʋ -mü.
=Zang -nu -yɛɛ bha, ‘ö
sü -Dukwitaa (Duekue)
‘ö nu ‘ka ‘Biya ya, =ya
‘to “sɔɔdhu. -A “sɔɔdhu
-ziaan ‘ö ‘wo “dhʋ̈ bha,
mɛ ‘bhaa lɔɔ. Mɛ =gban
-wo -to woo- gɔ ‘gü.
=Ya ‘go yö -zë ‘gü, kö gɔ
ziö ‘sëëdhɛ -yö kë ü -gɔ,
ü -mɔɔ -bha ‘ü “ta sü

-bha. “Iin -a ‘dhɛ -ziaan
‘ö waa- pö woo -ya gɔ
-maa (‘viɔng) ‘gü ‘wosü (pasipɔɔ) oo, yë –kë
-bha ‘sëëdhɛ ya kë ‘zü ü
-gɔ ü “ta -kpɔ -a -bha.
“Kɛɛ kö ‘ö gun -lɛɛsü
‘yaa gun “dhʋ̈ .
‘ö go “Maadhö ‘ö nu
Banngglɔɔ “sɔdha -nu
‘wo kwaa- “pɛɛn -ta -a
-nu -bha -yɛɛ -yö =plɛ
-A do -yö Zeedhö, ‘yödo ‘dhö “Lʋgwaadhö.

-u -bha ‘ö bha, ‘wëë-kaɔng “saɔdo =në ‘mɛ
“dhʋ̈ ‘ö- bho -a -nu -hɛ.
=Ya kë “dhʋ̈ kö ziaan
‘yii kë -së =naa bha -ee?

-dhɛ Dhasidë Ɛl Uali. Ɛl
Uali bha -yö -dɔ Dö
Dhazo Ganɛmtɔɔ ‘ö go
Buukina -sɛ ‘gü, =në“piʋ̈ . Ganɛmtɔɔ bha
=në ‘ö kë gɛnyɛn -kwɛ
‘ö -ziö ya- ‘ka (2007).
‘Fɛtö bha- -ta “sɛ -gɔ
“dhiʋ̈
-mɛ -nu

-tiaandhe =gban -wo
-gun -a -ta. Plesidanng
gbagbo
-yö
-gun
-dhɛkpaɔyi -blɛɛsü ‘ka
mü.

-nu -wo kë =Faniko -nu
‘ö ‘wo sɔ -zu ‘Biya, sɔ
“zu -dhɛ ‘ö Banngko

-kpinngga -ta bha, -a
-nu dhɛɛ” -kpɔ “ni ‘wo
‘wëë- =slɔɔ “iin ‘ö ‘waa-

“Kɛɛ ‘wɔn do ‘ö dho ‘to
kwa “yaan yö mü =dhɛ
ü bha ‘sëëdhɛ ‘ö bhii
“ta ‘sü- -bha bha ‘ya
‘dho kë ‘sëëdhɛ ‘ö =ya
ga, -a ‘ka.

"Kpʋngtaadhɛ -wɔn -bha
‘Wɔn ‘ö –gban
“sinima
-bha
“Sinima –nu ‘ö- -nu gɔɔ ‘gü ‘yaa =gblɛɛn:Fika
Troo ‘ö -kë “sinima
-troo ‘ka bha, -a
tiaandhe do -yö kë -ke
“Kɔdivuaa -sɛ ya- ‘gü
“su ‘ö -kë -gblɔdhe ‘ka
(‘mɛ-) ‘ka bha- ‘gü.
“Sinima -mɛ -nu -wo kë
-go -dhɛ =gblɛngblɛn –
nu ‘gü, “sɛ -nu ‘gü ‘wo

nu. “Sinima gɔɔ ‘gü
klöklö -nu ‘ö ‘wo “dhʋ̈
bha, ‘wo -ya -a kë -sü
-bha, -a “sɔɔdhu -naa
=në -kë “dhʋ̈ ‘Biya bha.
“Sinima dëmɛ ‘ö kë
gɛnyɛn -yö -go mɛtii
“sɛ ‘ö -kë Marɔkö ‘ka
bha, =në- ‘gü. -Wa

.

Mɛ =slɔɔ -pë -nu -wɔn
‘Wëë- -yö sɔ “zu –sü ‘gü ‘Biya
“Kwi -a “su ‘ö -kë Fevrie
‘ka ‘ö kwa -zë ‘kwa- dhɛ kwa -wo ‘gü -buu

‘kpii- bha, -a ‘dhɛ ‘ö -ziö
ya -a -bha -dhɛkpaɔyi
“saɔplɛ bha, zuudhalisü

2

"Nimlʋʋ 22

=slɔɔ, -a -wɔn ‘ka. Sɔ
“zu -mɛ -nu ‘ö ‘wo “dhʋ̈
bha, -wo -go Mali -sɛ,
Buukina -sɛ, Niziɛɛ -sɛ
‘ö -da ‘ka- “wɛɛ ‘bha
-nu -bha -a ‘gü. Gɔɔn- nu -de -slɔɔ ‘waa -mü,
dhebë -nu ‘pö, -wa -nu
kpö mü.
=Dhɛ -waa -nu dhɛɛ”
bha- ‘kpɔ =dhɛ -kɔ bha‘dhö, ‘yö ‘wo- pö wo
‘wëë- -slɔɔ. Wo sɔ do
-zu ‘wëë- -kaɔng do
“kɛɛ -yö -sü sɔ suu -bha.
Sɔ “gblʋ̈ ʋ -gblʋ̈ ʋ̈ -u ‘wo
-kë =dhɛ ‘ginö ‘dhö, -a
-nu -bha sɔnn g -yö -de
-ta. -A mɛ do ‘ö ‘wo- -

"su : -Gblɔgɔn

dhɛ -a -nu kpö ‘gü mü,
Amadu Ouedraogo, ‘ö
yö -zë ‘ö -ya sɔ “zu -sü
-bha, ‘ö- -kwɛ =ya kë
-kaɔng =plɛ (20) -ya -pö
wo sɔ -zu saa- ‘wo- -dhɛ
“kabakou ‘ö -waa pö
“dhʋ̈ kö -wa -pö -gwë
bha, =në- ‘ka. -A -gɛn
-mü =dhɛ -a sɔnng ‘yaa
“gbɩɩ-. -Yö “dhʋ̈ tɛan‘ka =dhɛ saa- -tiaandhö
‘yaa –mü, “kɛɛ woo- kë
=dhɛ. =Ya ‘go mü, “yi ‘ö
‘wo sɔ -zu ‘ka bha, ‘yaa
-tiaandhö ‘pö “kɛɛ -a
“slë ‘yaa ‘dhö wo -gɔ.

-Kwɛ 2008	

Amadu -ya -pö =dhɛ yë
bha,
‘wëë-dede
-ya’gü. -Yö mɛ -nu ‘gü
pë -bhaasü -dede ‘ka
“dhʋ̈ tɛan- ‘ka, “kɛɛ
‘wëë- -ya ‘gü. ‘Wii
‘wëë=slɔɔ
‘gbɛ
-dhɛkpaɔyi -bha, ‘yö -kë
‘wëë- “gblüdo (5000).
-A ‘dhɛ ‘ö =ya dhi -nu
-gɔ, -wo ‘wëë- “gblü do
ö -ta “saɔdo (8000)
-slɔɔ.
=Ya kë “dhʋ̈ kö ‘ö sü
‘wëë- “gblü -kaɔng
-yaaga (150.000) -bha
‘ö yö ‘ka “gblü -kaɔng
-yiisiö ö ga “saaga

(240.000) -bha, wo- -lɔɔ
=në wo bha.
=Ya kë “dhʋ̈ kö -dhɛ
bha- ‘gü, kö -ya -zɔn
=dhɛ yë -bhaasü ‘yaa
‘dhö. -Ziaanwo, dɔ ‘ö
‘kwa- wo =dhɛ ya, yë ‘ö
mɛ -nu ‘wo- -dhɛ yë
-bhaasü kö yö =në =naɔ
=ya ‘to- ‘gü.
‘Ö -ya kë këwɔn -zë ‘ka,
kö ‘mɛ ‘ö -kɔ =ya =mɔɔ-bha, ü -mɔɔ -bha ‘ü ü
bha pë -kë ü ‘flëë- ‘gü.
‘Wɔn ‘dhɛ ‘kö bha,
‘yöö- -wɔn ‘yaa- ‘gü.

'Wɔn 'ö -gban -potaasü -wɔn -bha.
‘Wɔn ‘ö -ban slaa” -wü -nu -bha

.

Wü -nu ‘ö ‘wo
-tosɛa -kë mɛ “bhɩɩ- nu kwa “piʋ̈ , ‘ö ‘wo
-kë : ‘gbɛn- -nu,
“gwannë (yɔɔn” -nu,
=wɔɔ
-nu
waadengdëmlɔɔ -nu ‘ka
bha, -a -nu zua -sü zü
-yö kë -bho “su ‘ö -kë
-gblɔgɔn ‘ka ‘ö “kwi
-zë ‘ö- bha -dhɛ
Avrilö bha, -a -bha
-dhɛkpaɔyi -kaɔng do
ö ga do ‘ka ‘pö- -nu
‘ö ‘wo -kë Azope,
Alepe, Agbovilö -nu
‘ka
bha‘gü.
-Dhɛkpaɔyi -kaɔng do
(10)‘gbaandhö =në ‘ö

wü -naa =dhɔtrɔɔ -nu
‘wo kë -kë -a -bha.
“Kwi -pö “pɛpɛ “dhɛ
‘kö ‘wo to, -a -nu
-bha yöö kë ‘pö. =Ya
kë “dhʋ̈ kö -kwa kwa
“tʋ dɔ kwa -ta -së ‘ka
kö kwa -bha yi =ya
=loo, kö ‘ya ‘dho këkwa tii’ ‘ka -wɔn ‘ka.
Guvɛɛnöma -ya -pö
=dhɛ, kö wü -nu bha
-a -nu zua “tʋ̈ ng kö
bha kö -yö ziö ‘mɛ
‘kö -a -bha wü -nu
-ta, -a -nu zë =në
woo- wo. -A -dhiang
‘yii ‘dho ‘dho- -dhɛ
‘bha -bha ‘bha ‘gü. -A

-gɛn -mü =dhɛ wü
-naa “yua bha, kö -yö
kë -nu -bha, kö -wo
mɛ ‘kun, -a “dhiʋ̈ -ya
-dhɛ -mü ‘mɛ ‘ö ‘wokun bha, -a ga -sü
‘ka.
=Minisü ‘ö ‘wɔn
‘dhɛ bha ‘ö -gban -a
-bha bha, -ya -pö -da
‘ö =dhɔtrɔɔ -nu woo
bho wü -nu zua -sü
-bha bha, “su =plɛ
=në ‘ö woo kë- -bha
“Kɔdivua -sɛ bha, -a
-to “dhʋ̈ -sü ‘gü.
Mɛtii “sɛ -nu -to
“dhʋ̈ -sü ‘gü, ‘mɛ -nu

‘o ‘wo ga “yua -nu
bha -a kɔɔ, -wo mɛ
mɛ “gblü -kaɔng
“sɔɔdhü
(50.000)
-kwɛ -bha “kɛɛ -a
‘kpii- -dhɛ -yö -kë ‘në
-nu =në- -nu ‘ka.
Kaa- “Kɔdivua -sɛ
ya ‘gü, -a ‘gbɛn- -naa
“yua oo, wü -kpɛɛ
-nu ‘wo -tosɛa -kë mɛ
“bhɩɩ- “piʋ̈ -a -nu
-bha “yua oo, -a -nu
nu -sü -dede kö -wo
mɛ zë, -a zü -yö -bho
-kwɛ “gblü =plɛ -waa
-kwɛ “saɔdo =në- ‘gü
(2006).

'Wɔn 'ö -gban troo -nu -bha mɛ wɔkɔ -nu 'gü

“Tan bho -mɛ -nu ‘ö ‘wo “kpʋngtaa –a –nu –kpan ‘kpii- ‘ö woo bho wo ‘kwëë3

"Nimlʋʋ 22

Danwo pö -mɛ -nu
kwaa- “su ‘ö -kë
-gblɔdhe ‘ka, ‘ö “kwi
‘dhö ö bha pë -dhɛ
‘zuɛnbha
-a
-dhɛkpaɔyi -kaɔng do ö
ga do ‘ö sü -bha, ‘ö yö
‘ka -a -kaɔng do ö ga
“sɔɔdhu -bha (11-15),
“tan bho -mɛ -nu
“gblʋ̈ gblʋ̈
‘ö
‘wo
“kpʋngtaa,
-a
-nu
=gban -wo -dho wo ‘ko
yö ‘ka mɛ tii “sɛ ‘bha ‘ö
‘wo- -dhɛ Kuba ‘ö -ya
-sü ‘a =Dhamlɛɛkɛn
-dhɛ “sɔɔ ‘në ‘bha wo
bha, -a ‘gü -dhɛkpaɔyi

"Su : -Gblɔgɔn

kpö bha- ‘ka -kwɛ do ya
(2008) ‘gü.

-Kwɛ 2008

Dhiang -wo kpɛnngdhö
‘ö mɛ =gban ‘nii- yöö
tan -a -bha “iin ‘ö dho
‘to- mɛ =gban “tʋʋdhö
yö -mü : Mɛtii “sɛ waaKuba “iin Aflikö waaKuba

‘gü ‘wo Kɔnnggo “sɛ
‘gü, ‘wo- -nu -dhɛ
“Pikungme, -wo -dho
“tan ‘ö –gban “bü ‘gü
“tan -bha, -a bho- -dhɛ
bha‘gü
-dedewo
=sɔbhɛɛ ‘ka, kö “tan
-bho ‘ka –pë suu =gban
-suu =gban -nu -wa -nu
-gɔ -nu wo.

-Dhɛ bha- ‘gü, ‘wɔn ‘ö
-gban mɛ baa- -kɔ -dee
“iin ‘zü mɛ sɔ -da -kɔ
-dee -bha, -wo -dho
-zɔn ‘dɔɔndhö.
Mɛtii suu ‘bha -nu -wo
“kpʋngtaa =dɛɛ, ‘wo
-tun -dedewo =kö “bü

‘Wɔn bha- -ta, ‘mɛ -nu
‘ö ‘wo dho kë- “tan bho
-mɛ “gblʋ̈ gblʋ̈ -nu ‘ka ‘ö
-kɔ dho “yɛ -a -nu -bha
mü, -wo -dho =mɔɔ mɛ
-kaɔng “sɔɔdhu -nu
-bha ‘ö ‘wo- -nu =trɔɔn
nu. –Kwaa ‘wɔn dɔ- ‘ka

=dhɛ ‘ö yöö kë kuba
“dhʋ̈ bha, -a -blɛɛsü
=në
yöö
kë
“kpʋngtaadhɛ -to “dhʋ̈
-sü ‘gü bha. -Kwaa ‘wɔn
dɔ =dhɛ “kpʋngtaadhɛ
-yö “pɛ -sü ‘ka- ‘gü
“sɔɔdhu. Mɛtii –nu kwa
-bha -kɔ “pɛɛn -yö mü,
‘yö “kwi -nu -bha ‘dhö
“pɛ -sü ‘ka -yiisiö.
Troo ‘kpii- bha kë ‘ö
yöö wo “dhʋ̈ bha, -a
-gɛn -mü =dhɛ kë “dhʋ̈
kö -yö kë mɛ -nu -kpan
‘kwëë- -gɛn ‘bha -nu
‘ka mɛ “bhɩɩ- -nu suu
=gban -gɔ.

"Yɩɩ -wɔn
Gɔndënë do ‘ö =dua ö –dea =geebë –gɔ
Gɔndënë
do
bha -a -dhɛ “Daan-.
‘Mɛ bha ‘yö =geebë
“gbɩɩ- do kun ‘yö nu‘ka ö -gɔ ‘kɔdhi ‘gü kö
-yö dümɛ -nu zë. -Aga
‘yö ö bha mɛ =gban

=loo ‘ko -ta ‘yö- pö ö
bha boo -glɛɛn bha-dhɛ :«Boo -glɛɛ, kö
ma dhebë -nu -wo dü,
-a -nu zë. Ma =në ‘apö. Kö ma ‘në -nu ya
mɛ ‘bha -yö dü kë -a

zë. Kö n -dega ‘zlaan‘ö -ya ya, -yö dü kë,
‘bha ‘dho -a -maawɔn
‘to-. -A zë. Kö mang
=de ‘pö kö ‘a dü kë,
ɔɔ”! ɔɔ”!» ‘Yö- ‘zlaan‘dhö pö- -dhɛ : « N

=dhoo, ‘bha =sua kë.
-Më ‘ö -kë ‘yöö ‘bhaa
pö -yö ü zë »

“Gwënng
«-Gleng -yö =dhɛ sɔ ‘dhö, ‘mɛ ‘ö ö -bha kun -së ‘yö -dhii ‘yaa -ya -bha»

Pë -Wlangda -sü
Kwaa- ‘sëëdhɛ do -yö yö -sü
‘ka "kpɛnng ‘ö -kë =dhɔtrɔɔ
‘sëëdhɛ ‘ka ‘wo- -dhɛ ‘Pë ‘ö

Nu Yua ‘ka. -A "dhɔɔ -bha -Yö
"Maadhö Pasitëë Iba Andre
"piʋ̈ UEESO. ‘Yö ‘bha ‘dhö

Ibɛɛ -gɔ. -A -bha "nimlɔɔ =nɛ:
06107157

‘Wɔn yaa kë -sü =ya sɔ =dɛɛ -dedewo

‘Në dhebë ‘në ya, -a -kwɛ -yö kaɔng do ö ga do

‘yö dho ö dhuëë- =keng- ‘yö- dhuëë bha ‘ö ‘gu

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ.
Yii- ‘drɛsü -mü 08 BP 857 Abidjan 08 ‘ka. Tel. 08 18 08 88 / 06 39 04 88
‘Mɛ -nu ‘ö ‘wo ‘sëëdhɛ ‘ö ya- -kë, wo -mü =Sai Zoziasü , "Dhɔɔgbö
Zafe, =Kesɩ Mɔyan Dhifɔngsü, Valangtɛn Vidrinö waa4
Edhɛna Pɛdhɛkwalösökaya ‘ö- -nu =gban =plɛ ‘wo go Dhusi ‘ö -da “Anɛsü ‘ö go ‘Suisü , -a -nu ‘ka.

"Nimlʋʋ 22

"su : -Gblɔgɔn

dɔ- -bha.

5

-Kwɛ 2008	

"Nimlʋʋ : 22 "Su : -Gblɔgɔn -Kwɛ 2008

		 "Su –bha 'sëëdhɛ -mü		"Gwɛɛtaawo	

"Nimlʋʋ : 23 "Su : -Gblɔdhe -Kwɛ 2008
'WƆN -TAƆNG -MA 'GÜ 'SËËDHƐ

-Pamɛamɛ ‘ö -kë
kwaa- naɔ -ma ‘gü
‘sëëdhɛ ‘ka bha, -a -bɛn
zë -mɛ -nu yi ka faan
̈

		 "Su -bha 'sëëdhɛ -mü		"Gwɛɛtaawo	

Ü faan dɔ ü -dewo draan- -sü -bha

-dɔ,
-Gblüdë -a ‘në
-nu kö ‘ka ka faan dɔ -a
-wo pö -sü -bha
-dedewo. Kwa -dega -a

‘wɔn -së -mü. Yi- -dhɛ
ka -gɔ kö ‘ka ka -de ‘kun
‘mɛ -nu ‘ö ‘waa mɛ -nu
faan dɔ ‘wɔn ‘bha -bha,

-a -nu -gɔ. Kö ‘ka ma ‘ka
=gwëë bha ‘aa -yö -oo ?

didhɛtëë zeneralö ‘ka
‘Biya.
‘Wɔn bha -a zuë"
=niidadhe ‘kpii- -yö kë
-kë ‘Biya, kwaa- "su ‘ö
-kë -gblɔdhe ‘ka bha, -a
-bha
-dhɛkpaɔyi

-kaɔngyaaga ö ga do
-naa ‘ka (31 ‘mɛ-).

Kwaa- =danwo pö "sɛ 'gü -wɔn
￹

-Duɛɛ ‘kpii- ‘ö kwaa- ‘në
do ‘ö- =slɔɔ

-Lua "Zɔɔmi
-Lua "Zɔɔmi bha, -yö
-kë kwaa- danwo pö ‘në
‘ka ‘yö go Sangtaa
Gbiaangwinng "sɛ ‘gü.
Kwaa- ‘në bha =në ‘ö
-waa kë didhɛtëë ‘kpii- -

dede ‘ka. -Yö -gun
ɛngziöniëë ‘ka, "kɛɛ ya
kë ‘wɔn "pɛpɛ ‘ö -gban
"sënng, diama… "siʋ̈
‘bhü -nu -wɔn -bha
kwaa- "Kɔdivuaa -sɛ
ya- ‘gü, =në ya kë -a

Mɛ -nu -wo -kë -nu
-dedewo.

L’orthographe DAN
Voici ce que nous pouvons utiliser
pour savoir lire et écrire en langue dan.
Les consonnes et les voyelles que vous
ne voyez pas ici sont les mêmes qu'en
français.
Attention:
1. c, h, j, qu et x n'existent pas en dan.
2. r ne se trouve jamais au début d'un
mot.
Voici le reste de l'alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
Kwaa-sɛ
ee "Kɔdivuaa
=wee
sel 'gü -wɔn
ɛ
"pɛ
déchirer
ɛɛ 'Wɔn
=wɛɛ
moquerie-nu -bha
'ö -gban =klangɛn
-gɛn
pied
Dhioo
'ö
ɛɛn
=gblɛɛn
long
ë
pë
chose

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö
u
un
uun

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö
töö
"su
bun
=yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
'gü
intérieur
üü
"güü
amère
ün
=blün
miette
üün
glüün
rouler
ϋ
"gϋ
brûler
ϋϋ
"bhϋϋ
tarir
ʋ
"tʋ
oreille
ʋʋ
"tʋʋ
sauce
-Wo 'dho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas
bas + très bas
moyen + très haut
moyen + haut

"Nimlʋʋ 23

"Su : -Gblɔdhe

-Kwɛ 2008

-Kwaa “Kɔdivua -sɛ ‘gü -wɔn
Mɛ -nu dhongdhe ‘ö kwaa- “sɛ ‘gü
Dhongdhe -wɔn ‘ö ya
‘wo -ya pö -sü -bha
kwaa- “sɛ ya- ‘gü, -a yi
‘në ‘bha -ya =gwëë.
‘Wɔn bha -yö -gban ‘mɛ
-nu ‘ö ‘sëëdhɛ “wɛɛ
‘bha ‘yaa- -nu -gɔ, =në
-a -bha. -A -wɔn ‘gü,
-wa -dhɛ ‘mɛ -nu ‘ö ‘wo
“dhʋ̈ bha, -a -nu -gɔ kö
-wo woo- ‘sëëdhɛ kë.
‘Kwa- pö “dhʋ̈ kö kwa- -

pö ‘kaatö didanngtite. Waa pö woo- kë, -wo
-mɔɔ -a -bha ‘ö ‘wo dho
woonɛsanngsü
‘sëëdhɛ ‘ka “iin ya kë
=dhɛ ‘yaa ü -gɔ, ü -mɔɔ
-bha ‘ü dho ü ‘kpɔ -mɛ
-nu bha, mɛ do -bha
‘sëëdhɛ ‘ka. ‘Kö ‘zü =wa
ga, ü -mɔɔ -bha ‘ü dho
ga -a -naa ga ‘sëëdhɛ
bha- do ‘ka kaa- ü dɔ

-mɛ do ‘dhö =dhɛ ü
“sɛɛ- ‘dhö.
=Ya ‘go- ‘dhɛ bha- ‘gü,
-kwaa ‘wɔn dɔ ‘ka =dhɛ
“kunmana “bhlëng ‘në
(“Su Plefe) -nu bha, -a
-nu këng –yaaga (300)
-nu -wo -ya -sü ‘ka ‘nu
“kwi -pö -nu ‘gü. =Ya
‘go mü, kwaa- “sɛ -kɔ
“pɛɛn -nu ‘gü, “su Plefe

-dee -nu =wa nu “sɛ -kɔ
-kaɔng -yiisiö -dhɛ (40).
-Dhɛ -nu bha ‘dɔɔndhö,
‘Mɛɛ -nu -waa wo -dɔ
-bha -nu -wo -dho kë
‘sëëdhɛ -nu ‘ö ‘wo “dhʋ̈
bha, -a -nu kë -dhɛ -nu
‘gü.
‘Wɔn -nu bha -wo -kë
“dhʋ̈ kö kwaa- “sɛ -yö
‘waannu -së.

"Kpʋngtaadhɛ -wɔn -bha
Mɛtii “sɛ -nu
-wo saan” ‘gü
“Kɔdivuaa, Buukina, Kamerunö, Senegalë, Gabon, Gine, Etiopi, Gana, Sudan, Uganda, Burɔngdi,
Tiadë, Somali, Lezoto, Zingbawe, Eritre ,Liberia, Moritani...
-Më =në -kë ‘yö pë
=gban sɔnng ‘dhö -da
‘gü =dhɛ -kɔ bha- ‘dhö
?
Kë ‘ö wo “dhʋ̈ bha, -a
-gɛn -blɛɛsü -mü =dhɛ
“sɛgɔ -nu ‘wo -kë
‘Ɛngdë,
Tailanngdë,
Viɛtënamö, Ezitö -nu
‘ka ‘ö mɛtii “sɛ -nu ‘wo
gun -mlü ‘dhɔ sië -a
-nu –gɔ bha, ‘waa wo
-kɔ bho ‘zü woo- -mlü
‘gü kö -wa “dhɔɔdɔ.
“Kɛɛ kö Tailanngdë
bha, =në “sɛgɔ -blɛɛsü
‘ö -mlü ‘dhö- ‘gü
“kpʋngtaa, -a ‘ka.

‘Ɛngdë
=në
“sɛgɔ
-yaaga
-naa
‘ka.
Viɛtönamö =në -a
-kaɔngdo ö ga =plɛ
-naa ‘ka ‘yö Ezitö ‘ö
“saɔplɛ -naa ‘ka.
Tailanngdë -ya -pö ö
bha -mlü bha yöö- ‘to
ö bha “sɛ ‘gü -mɛ -nu
=në- -nu -gɔ. “Su ‘ö -kë
-gblɔgɔn ‘ka bha (Avil)
bha, -a -dhɛkpaɔyi
-blɛɛsü (1) bha, ‘yö
‘Ɛngdë
‘ö
pö
‘gbaandhö =dhɛ ‘yii
‘dho ö bha -mlü
“dhɔɔdɔ “sɛ “wɛɛ -nu
-gɔ ‘zü.

‘Yö “su ‘ö -kë “zrʋ ‘ka
(maasë) bha, -a -bha
-dhɛkpaɔyi -kaɔng =plɛ
ö ga “saaga (28) bha,
‘yö viɛtönamö ‘ö -kɔ
-mlü nu -sü -bha. -A
-dhɛkpaɔyi do bha ‘zü,
‘yö Ezitö ‘ö ö -bha -kë
‘ka ‘pö. “Kɛɛ -a -bha
‘kö bha, -ya -pö ö dhokë “dhʋ̈ “su “sɔɔdo
=në- ‘ka. ‘Siinö -sɛ =de
‘pö =ya ö -bha “dhiʋ̈
‘gbaannu. “Sɛ -nu ‘kö
‘wo bha, wo -zë -mlü
-saan ‘yaa -nu -bha
tongtongdhö.
2

‘Wɔn bha -a -kë “dhʋ̈
-sü bha ‘gü, -yö =gbɔɔn
-sü ‘ka kwa -ta.
=Dozinng -ziaan ‘ö-dhɔ ‘yaa mɛ ‘gbɛ kë
ya, -a bhɔɔ ‘ö gun
‘wëë- “gblü =plɛ waa‘wëë- këng “saɔdo
(13.000) bha, =ya kë
‘wëë- “gblü -yaaga
(15.000).
Saan” bha “sɛ ‘gbɛ
-dede -wa ‘gü =dɛɛ. ‘Pë
-nu ‘ö -nu sɔnng ‘dhö
-da “dhiʋ̈ bha, wo -mü:
-mlü, “nɔnɔ, “yɔn,
‘bluu- -bi, ‘sanngsü ‘ö

"Nimlʋʋ 23

-da ‘ka -a “wɛɛ ‘gbɛ
-dede -nu -bha.
‘Biya
-blɛɛsü
‘gü,
dhebë -nu -wo -dho
töö ‘në (panie) -nu =në

"su : -Gblɔdhe

‘ka “dhɔɔ ‘kwëë-. “Kɛɛ
dɔ ‘dhɛ ‘ö ‘kwa- wo
=dɛɛ ya, “mlang ‘në
-nu (sase) =në ‘ö ‘wo‘kun ‘ka wo kwɛɛ-.

-Kwɛ 2008	

‘Wëë- -wɔn -dede -mü.
=Dhooko -nu, ‘yuöö-yɛ -sü -nu, “nɔnɔ
=kplü ‘kun -sü -nu,
sipageti -nu ‘ö gun

-bhö sië “dɔɔka, -a -nu
=gban =wa kë ‘wɔn zii
“iin -kwɛ -zlaan =në
-nu ‘ka “tʋ̈ng ya- ‘gü.

o) -mɛ -nu -zë -waa zü
bho -a yi =ya =gwëë.
Mali -dhɛ =në “sɛ
-blɛɛsü ‘ka mɛtii “sɛ -nu
‘ö ‘wo ‘yënng- -pö -zian
‘ka bha, -a -nu ‘gü.
Zatrofa
bha,
-yö
‘sanngsü =në nu. Waa-bhö =dhɛ köng (kpɛɛ), kaa, sö, ‘ö ‘wo ‘sanngsü
nu “kɛɛ ‘ö ‘wo- -nu -bhö
bha, wo -zë -a -nu ‘dhö.

Zatrofa bha -yö -dhi “sɛ
“kpɛa ‘gü ‘pö. -Ziaanwo
-yö -dhi “sɛ “kpɛa =në- nu ‘gü ‘gbɛ =dhɛ Mai,
Buukina, Senegalë -dhɛ
-nu ‘dhö. ‘ö “kɔdivuaa, yö -dho dhi ‘pö
‘Kɔdhɔgɔ “pɛɛn -nu -ta.
Pë bha, -a ‘tɔngdhö do
-yö ‘wëë- “gblü -kaɔng yiisiö ö ga “saaga
(240.000).

.

Mɛ =slɔɔ -pë -nu -wɔn
Tapë –dee ‘ö –nu, ‘wo- -dhɛ Zatrofa
Tapë ‘ö “dhʋ̈ bha, “dhü
-mü. -A ga “yi bha, ‘yö
‘wo- -kë ‘sanngsü ‘ka.
-A ta -sü zü =ya bho
kwa -gɔ “kɔdivuaa -sɛ
ya ‘gü “yɔnbhʋklɔɔ
(Dingbokro) -dhɛ waaTaabo –dhɛ ‘gü.
-A didhɛtëë ‘ö -kë Anɛt
Wlozie ‘ka, -ya -pö pë
bha -a “kadhi “gblüdo
(1000) =në yöö ta =kö

‘pö- -dhɛ ‘wo- -dhɛ
Fɛtɛasu “Yɔngbhʋklɔɔ
“pɛɛn -ta. -A ‘dhɛ ‘ö- ta
-wɔn ‘dhö ‘dhö Taabo
-yö -dho kë- ‘gbɛ.
“Kadhi
“gblü
=plɛ
(2000). ‘Pödhɛ ‘ö -kë
Usu -dhɛ ‘ka, -a “kadhi
këng do (100) =në =ya
ta =kö.
Pë
bha,
Bhangbhakɔɔ(Banngbak

'Wɔn 'ö -gban -potaasü -wɔn -bha.
‘=Bhöö “iin =bhlü “yɔn bha, =bɛdhɛ “gbɩɩ- -mü

.

‘Mɛ -nu ‘ö -kë
=dhɛ ka ga -yö ‘ko
“dhiʋ̈ -dhɛ -nu -wo
-nɛɛsü “iin ‘ö ka
kpiöö- (kploogɔ) -nu,
“iin ka ko -nu ‘wo to nɛɛsü bha, ‘ka ‘dho
ka -de sëëbho ‘zü
=bɛdhɛ “wɛɛ ‘bha
mɔɔ- -sü ‘ka. -Kaa
=bɛdhɛ “gbɩɩ- -ga. -Ka
=bhöö “iin =bhlü

“yɔn mɔɔ- kö ‘ka- ziö
sië ka -dhɛ ‘ö to
-nɛɛsü bha, -a -dhɛ
‘gü. “Vaandhö “wɛ
=ni kö ‘ka ka
“klʋ̈ ʋ̈klʋ̈ .

2) -ka “tukpɛ ‘sü.
‘Ka ka bo -yabha
bha, -a “kɛɛ bho -sü
‘ka- -bha, -kaa dhiëë
kö ‘ka- -da “tukpɛ
“piʋ̈ ‘ka- -nu -kpa. ‘Ka
ka bo- -kpa sü ‘ka kö
‘ka- ‘kpɔ ka ko bha- bha.
‘Mɛ ‘ö =bɛdhɛ
‘dhɛ bha- -zɔn, -wa
-dhɛ Tɔnngga Lazaa.

Ko kë =bɛdhɛ
doseng do =nɛ:
1) -Ka -yabha ‘ö
-kë ai ‘ka bha, -a kpö
-yaaga ‘sü.

‘Gü -kplüdhe:
‘Mɛ ö ü ‘gü =ya
-kpü, -a =bɛdhɛ =nɛ.
-Bhö “sɛɛ -slëë “kpɛa
-bi
bho.
‘Bha=kpëng, -a -bi bha,
‘ü- kaan- “kaflɩɩ “yi ka
kö ‘ü mü. Yöö do
bha, -yö zuë” kë
=bɛdhɛ ‘ka.

'Wɔn 'ö -gban troo -nu -bha mɛ wɔkɔ -nu 'gü
Seku Bhangbha (Banngba), ‘ö gun –dhoo kpö –zuö “gbɩɩ- do ‘ka, yaa mü ‘zü
‘Seku -bha “yua bha
=ya =gwëë- -bha. -Yaa
sëë -dedebho. -A -wɔn

-yö -sɛɛ “kwi -a “su ‘ö
-kë avrilë ‘ka ‘ö kwa -zë
‘kwa- -dhɛ -gblɔgɔn

bha, -a -bha -dhɛkpaɔyi
-kaɔng do ö ga “saaga
‘ka =dhɔtrɔɔ =plöö -dhɛ
3

‘kpii- ‘ö Trɛsiëvilë ‘Biya
bha =në- ‘gü, ‘yö- -wɛɛ
-yö bho Wiliamvilë “su

"Nimlʋʋ 23

do bha -a -dhɛkpaɔyi
-kaɔng =plɛ ‘ka.
‘Seku -yö kë ö bha
=badhong ‘kpii- -blɛɛsü
-zuö dɛnnggele Odiene

"Su : -Gblɔdhe

‘gü. ‘Yö go mü ‘yö -da
Aflika ‘gü, ‘yö -da =tɔn
Asɛkö ‘gü. Wo =në ‘wo
kë ‘kupö ‘ö gun
Senegalë bha- sü 1992.

-Kwɛ 2008

-Yö kë =badhong -zuö
‘pö Gabɔnng -mɛ -nu
kpö ‘gü. =Dhɛ ‘ö go mü
‘yö dho Staadë ‘ö ‘Biya
-a ‘gü. -Yö -to mü =naa

‘yö “yua ‘dhö- kun.
-Kwɛ “sɔɔdhu =në- -kë
“yua bha- ‘gü.

"Yɩɩ -wɔn
-Mɔɔsii mi do ‘ö nu “Kudivuaa
‘Wɔn ya -a yi
=gwëë kö “Kɔdivuaa
-sɛ -yö -tun =kö -së
-dedewo
‘wëëga
-wɔn ‘gü. -Mɔɔsii mi

bha ‘yö ‘wo- pö-dhɛ -a -nu -gɔ mü
=dhɛ ‘wëë- -yö
“kɔdivuaa. -Aga ‘yö
trɛng- sü ‘ö nu ‘ö

=loo -Buakɛɛ. -A -go
trɛng- ‘gü -sü =në
“gbɩɩ-, ‘yö -kpan
‘wëëga
“sɔɔdhu
-bha “sia-. Kö -yaa

pö : «A ‘wëëga,
‘bhaa dɔ ‘maa =loo
-zë bho -ee?»

“Gwënng
«’Mɛ ‘ö yöö ö bha ‘gbɛn- zë, ‘yö- pö “fii -ya -bha» ‘Mɛ ‘ö- -dewo -dhɔ ‘yaa- kë, ‘yö- pö : n
-dewo draan- sü yöö ‘dho n ‘ka ‘mɛ.

Pë -Wlangda -sü
Kwaa- ‘sëëdhɛ ‘gbɛ -wo -dho
-wo “kpɛnng -kwaa “su ‘ö -kë
-yrü ‘ka ‘ö “kwi ‘dhö- -dhɛ

desanngblë bha, -a “dhɔɔgɔ
-totaama -sü ‘ka. =Dhɛ “dhʋ̈
kö -kwa kwa -baa ‘kwa

‘wëëga ‘në ‘bha -ya kwa -kɔ
“sɔɔ.

‘Wɔn “vlaanvlaan -nu ‘wo kë -sü ‘gü =dɛɛ.
Dhebë ‘në do =në ‘ö =draan
glɔɔ “kɛɛ -ta “dhɔɔ ‘kwëë- yö ya dhebë “wɛɛ ‘bha ‘ö gun ö
bha -fluu kë sië -kpinng “dhiʋ̈
“dhɔɔ ‘kwëëdhɛ do bha- ‘gü,

-a -gɔ “yɔn “wɔn -sü =bhaa.
Kö -kwaa -kë -së, ‘kwa ‘dho
glɔɔ “kɛɛ -zuö -kɔ ‘ö -dhi kwa dhɛ -a ‘ka. ‘kwa ‘dho kë‘wɔn yaa kë -mɛ ‘ka kwa

këyɔɔ -nu ‘ka. Ü -bha =ya kë
‘wɔn -së kë -sü ‘ka, ‘yö -Zlaan
=de ‘pö yö dho ü -ta ‘kun-. Kö
‘bha- ‘gü kö Atanna -yö ü -ta
‘kun bha ‘aa -yö kë!

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka
‘sëëdhɛ kë kö ‘ka bɔ. Yii- ‘drɛsü -mü 08 BP 857 Abidjan 08 ‘ka. Tel. 08 18 08 88 / 06 39
04 88
‘Mɛ -nu ‘ö ‘wo ‘sëëdhɛ ‘ö ya- -kë, wo -mü =Sai Zoziasü , "Dhɔɔgbö Zafe, =Kesɩ Mɔyan
Dhifɔngsü, Valangtɛn Vidrinö waa- Edhɛna Pɛdhɛkwalösökaya ‘ö- -nu =gban =plɛ ‘wo go
Dhusi ‘ö -da “Anɛsü ‘ö go ‘Suisü , -a -nu ‘ka. 4

"Nimlʋʋ : 23 "Su : -Gblɔdhe -Kwɛ 2008

		 "Su -bha 'sëëdhɛ -mü		"Gwɛɛtaawo	

‘Wɔn yaa kë –sü =ya sɔ =dɛɛ -dedewo

‘Në dhebë ‘në ya, -a -kwɛ -yö kaɔng do ö ga do ‘yö dho ö dhuëë- =keng- ‘yö- dhuëë bha ‘ö ‘gu dɔ- -bha.

"Nimlʋʋ : 24 "Su : "Plɛɛ -Kwɛ 2008
'WƆN -TAƆNG -MA 'GÜ 'SËËDHƐ

-Pamɛamɛ ‘ö -kë
kwaa- naɔ -ma ‘gü
‘sëëdhɛ ‘ka bha, -a -bɛn
zë -mɛ -nu yi ka faan -dɔ,
̈

		"Su -bha 'sëëdhɛ -mü		"Gwɛɛtaawo	

Ü faan dɔ ü –dewo draan- -sü -bha

-Gblüdë -a ‘në -nu kö ‘ka
ka faan dɔ -a -wo pö -sü
-bha -dedewo. Kwa -dega
-a ‘wɔn -së -mü. Yi- -dhɛ

ka -gɔ kö ‘ka ka -de ‘kun
‘mɛ -nu ‘ö ‘waa mɛ -nu
faan dɔ ‘wɔn ‘bha -bha, -a

-nu -gɔ. Kö ‘ka ma ‘ka
=gwëë bha ‘aa -yö -oo ?

Gbiaangwinng -dhɛ -nu
‘gü ‘ö ‘wo ‘sëëdhɛ bha-wo pö. “Kɛɛ ‘mɛ -nu ‘ö
‘wo kë to ‘mü “tʋ̈ ng
=gban ‘gü wo -mü :
Baba
=Tiëmɔko
Sebasiɛn ‘ö go -Tɛɛdhö
=në gun -kwɛɛgbö ‘kpii‘ka. ‘Yö mɛ -kpɛa -nu
‘wo gun Gɔɔn Izakö
(-Dakwɛɛpöö),
=Kesɩ
=Dhuëng Giyɔngmë (Giaplö), Tɔnga Lazaa
(“Bhlɔɔdhö),
=Kesɩ
Dhifɔnngsü, -nu ‘ka.
Kwa dheebhang ‘ö go

‘Dannëngdhö ‘wo- -dhɛ
‘Lo Zafe, ‘ö yö =në yë
bha -a -gɔ ‘ö -gban -bha
-dedewo bha ‘ö gun
mü.

Kwaa- =danwo pö "sɛ 'gü -wɔn
￹

"Maadhö :

-

Zaanwoplöö
-A ‘dhɛ ya ‘wɔn -së do
‘ö -kë -Zlaanwoplöö
“Maadhö yö -mü.
Kwaa- ‘sëëdhɛ ‘ö -kë
-Zlaawo ‘sëëdhɛ ‘ka
“kɛɛ -mlɛɛ -dee ‘sëëdhɛ
‘ka bha, ‘yö kwaa- ‘në
‘gbɛ ‘bha -nu ‘wo- -wo
pö. Yë ö “dhʋ̈ bha, -a zü
-yö kë -bho “su ‘ö -kë
-gblɛdhe ‘ka ‘ö “kwi -zë
‘ö- -dhɛ ‘mɛ- bha, -a
-bha -dhɛkpaɔyi -kaɔng
=plɛ ö ga “saɔdo (26)
‘ka, ‘yö- “dhiʋ̈ ‘dhö ta
“su ‘dhɛ ‘ö dɔ- “piʋ̈ , ‘ö

-kë “plɛɛ, (‘zuɛn-) ‘ka,
-a -bha -dhɛkpaɔyi
-kaɔng do ö ga “saɔdo
(16) ‘ka. -Zlaan ‘saa‘gü, yë bha -a “dhiʋ̈ kë
-ta -së. -Dhɛng -nu ‘ö
‘wo kë nu yë bha- kë-,
-wo kë -go Gaangdha
“sɛ ‘gü. -Kwɛ -nu ‘ö ‘wo
nu sië bha, padhɛɛ ‘ö
kwaa kwa “tʋ ‘to- -bha
-wo -dho nu- -nu ‘ka.
Mɛ ‘gbɛ -dede -wo kë
-go
“Lʋgwaadhö,
“Sanggwinng,
“Maadhö,

-Kwa
“Zɛ
Emanuɛlë
nuwɛɛ -bho -dedewo. Yö
=në gun -dhɛng -nu “dhiʋ̈
-ziö wo -mɛ ‘ka. Pasitëë
Zonasü ‘ö gun mü “tʋ̈ ng
bha- ‘gü, -kwaa nuwɛɛ
bho ‘gbɛ. -Yö -gun yi faan
dɔ sië -kpɛawo waaPasitëë ‘Klisi =Ya n ‘Dhɔ

‘ö -tun -Zlaan -wo
=klang- “dhiʋ bha- ‘dhö.

L’orthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes qu' en français.
Attention:
1. c, h, j, qu et x n'existent pas en dan.
2. r ne se trouve jamais au début d'un mot.
Voici le reste de l' alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
=wee
sel
ɛ
"pɛ
déchirer
ɛɛ
=wɛɛ
moquerie
ɛn
-gɛn
pied
ɛɛn
=gblɛɛn
long

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö
u
un
uun

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö
töö
"su
bun
=yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
'gü
intérieur
üü
"güü
amère
ün
=blün
miette
üün
glüün
rouler
ϋ
"gϋ
brûler
ϋϋ
"bhϋϋ
tarir
ʋ
"tʋ
oreille
ʋʋ
"tʋʋ
sauce
-Wo 'dho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"
moyen + haut

"dhü
'kɔ
dë
=zɛ
-dhɔ
"klang'yënngsavon
=gööscorpion
kpuu'

arbre
maison
père
termite
amour
singe
soleil
iroko
souche

"Nimlʋʋ 24

"Su : "Plɛɛ

-Kwɛ 2008

Kwaa- "Kɔdivuaa -sɛ 'gü -wɔn
Dhioo

'Wɔn 'ö -gban =klang- -nu -bha
'ö

-Kwaa “Kɔdivua -sɛ ‘gü -wɔn

“Bhang -bha =wɛnng ‘ö- wo mɛ -ta ‘Biya
“Kwi -a “su ‘ö -kë ‘zuɛn‘ka “kɛɛ ‘ö mɛ tii -nu -zë
‘kwa- -dhɛ -gblɔdhe
bha, -a -bha -dhɛkpaɔyi
-kaɔng =plɛ ‘ö ga “saaga
‘ö gun “Maadhɔɔyi do
‘ka bha, dha ‘ö ban
‘Biya, -yö kë -wɔ ‘gü
“yaan -dedewo ‘ö -dhɛ
ga “puu ‘ö =kpaɔ ‘ka.
Kaatie ‘kpii- do ‘bha -yö
‘Biya, ‘wo- -dhɛ Kokodi.
–Dhɛ bha- ‘gü, goo ‘gü -

dhɛ -nu ‘gbɛ -wo kaatie
bha- ‘gü ‘pö, ‘ö “flɛɛ mɛ -nu ‘gbɛ ‘wo woo“dhü ga -kɔ -nu dɔ -sü
‘ka -a -nu ‘gü. -Dhɛ ‘bha
bha- ‘gü, =naɔmɛ do bha “kwanngdhɛ -yö ya -sü ‘ka goo -ta
“dhuʋ̈ ‘ö
“bhang
=gblɛɛn ‘ö dho “dhuʋ̈ ‘ö =klëën -sü ‘ka -a -bha
“kwanngdhɛ ‘ö “dhʋ̈
bha- -zü. -Kaaga, dha

bha ban ‘o- wo
“Maadhɔɔyi bha- ‘ka
bha, ‘yö “sɛ ‘dhö -kë
“plëë -plëë. -Bhuuɛɛ,
“bhang bha =ya ‘go “sɛɛ
=ya =wɛnng ‘mɛ -nu
‘wo goo ‘gü bha, -a -nu
-bha ‘kɔ -nu -ta. ‘Wɔn
bha -yö -gun ‘ya-dedewo. Mɛ “saɔplɛ
=në ‘ö “bhang bha ‘ö-nu zë. Gbiöödhe do,
‘në ‘sɛɛnnë -yaaga

gɔɔn- do waa- ‘në
dhebë =plɛ. ‘Yö mɛ
-kaɔng do ö ga -yaaga
‘wo =gii -dedewo.
-Pamɛamɛ -ya -dhɛ
-Zlaan -gɔ kö ‘mɛ -nu
‘wo -wëë ‘gü, -a -nu
-bha mɛ -nu ‘wo ga
“dhʋ̈ bha, -ya -nu -zo
-gban.

-kwɛ =ya kë =dɛɛ
-kaɔng “suesiö (90). -A
-kwɛ -yö ‘ko “dhiʋ̈
‘fɛtö, -yö kë -kë “su ö
-kë “plɛ (‘zuɛn-) ‘ka
bha, -a -bha “dhɔɔgɔ
totaamasü ‘gü “kwi
-naa “sɛ ‘ö -kë ‘Glɛ- “sɛ
‘ka, ‘wo- Angglötɛɛ -kë
bha, -a ‘pö- ‘kpii- ‘ö -kë
‘Lɔnngdrë ‘ka ‘bha- ‘gü.
-Gblüdëdhe ‘wo- -dhɛ
Elizabɛtö ‘döö- bhawëëdhö. Mɛ “gblü
-kaɔng
“sɔɔdhu

(50.000) -wo kë -nu
mü. Mɛ “gblü ‘gbɛ ‘wo
bha, -a -nu -bha
‘wëëga ‘wo- bho kö
‘wo -da ‘ka ‘kɔɔdhö
bha, Mangdela -ya -pö
‘wëëga bha -yö ‘sü kö
-wo “yuamɛ -nu ‘dhɛ
kë- ‘ka. –Kwaa ‘gü ma
‘ka =dhɛ Mangdela bha
-a suu yö -dhɛ =ya kë
‘ya- =dɛɛ “kpʋngtaa.
.

"Kpʋngtaadhɛ -wɔn -bha
Mɛ
do
‘ö
-nu ‘kpiidhɛ ‘wo“kpʋngtaa -mɛ
‘tɔ -së pö -sü ‘ka
Kwaa- mɛtii “sɛ -nu
bha, mɛ wë =ya kë
‘yënng -wo -zian ‘ka, -a
‘dhɛ -nu ‘ö ‘wo -ya -sü
‘ka “sia- =yën bha, mɛ
do -ya do ‘gü ‘ö ‘wo- dhɛ
Nɛlsɔnö
Mangdela. -A yi =ya
=gwëë, -yö kë mɛ tii
-nu -ta -ko -zë “sɛ bha‘gü kö “kwi “puu -nu
-wa -nu -wëëdhɛ bho
sië -dedewo. -A -wɔn
‘gü “kwi -nu bha -wo
kë- -da -kaso ‘gü ‘ö dha

“yi -kwɛ -kaɔng =plɛ ö
ga “saɔplɛ waa- ö ‘gbu
-kë
-kaso
‘gü
‘gbaandhö. =Dhɛ ‘ö go
-kaso bha- ‘gü, -yö kë
-dho ‘ö -ya “sɛ bha- -gɔ
“dhiʋ̈ -kwɛ “sɔɔdhu
‘ka. =Dhɛ -kwɛ “sɔɔdhu
bha ‘ö yö ‘ko “dhiʋ̈ , ‘yö
-kë yöö -dede ‘gü -së
kö ‘ö -duɛɛ bha- nu mɛ
“wɛɛ -dhɛ. ‘Mɛ ‘ö- nu-dhɛ bha, -wa -dhɛ
Tabo
N
Beki.
Maangdela bha, -a
2

"Nimlʋʋ 24

"su : "Plɛɛ

-Kwɛ 2008	

Mɛ =slɔɔ -pë -nu -wɔn
‘Wɔn ‘ö -gban ‘zü -dhöö ta -wɔn -bha
N dheebhang, n dë -nu,
-a ‘dhɛ ‘ö ya -Pamɛamɛ
-yaa -blɛɛsü pö, ‘yö ‘go
sië ‘mü ‘yö- ‘bha pö sië
ya.
“Tʋ̈ ng ‘ö ‘kwa dɔ- ‘gü ya
mɛ ‘yaa mɛ “tʋ̈ ng kë ta
-pë doseng ta -sü ‘gü.
Yö =në ‘kwa- -kë, “iin ‘ö
kwa dë -nu ‘wo- -kë ‘yö
“kaflɩɩ waa- =kakao -nu
bha -ö -waa wo ya,

-tosɛa =ya kë kwa -bha
“gbɩɩ- -dedewo kwaa“pɛɛn -nu -ta bha. -A
-wɔn ‘gü, ‘mɛ ‘kö pë ta
-dhɛ -zë, -a ‘bha ‘dhö ü
-gɔ, kö -bhö ü ‘gü dɔ
“gbɩɩ- kö ‘ü -dhöö -dhü
ta. =Trɔɔn ‘ö- ‘gü, -a
dhiang
‘yaa
zë
-dedewo. -A -gɛn -mü
=dhɛ kö -yö yö- -bha, ü“yi
-bho
“dhɔɔgɔ

doseng ‘ka =plɛ. Dɔ ‘ö
‘kwa wo =dɛɛ ya, ‘Biya
“pɛɛn -ta, yö =në mɛ
‘gbɛ ‘dhö- ta -sü ‘ka. -A
‘pö- -mɛ -nu oo-, -a ‘mɛ
-nu ‘wo “kwi =plöö oo-,
-wa ta -sü ‘gü -ziisü.

“dhɔɔ -nu dɔ. ‘Kwa ‘kekë -kwaa -mlü -nu ‘kun
-së. ‘Kwa- ‘dho pë -nu
-kpa ‘ö- -kpɛa -nu -wo
to ‘ö ‘kwa- -nu =wɛnng.
Pë see- “tʋ̈ ng ‘yaa mü
‘ö ‘kwa dɔ- ‘ka ya.

=Ya ‘go yö -zë ‘gü, ka
-mɔɔ- -bha ‘pö ‘ö ‘ka
-mlü -bhlaa “gblʋ̈ gblʋ̈
-nu kpɔ ‘ö ‘ka- -mlü

Kö ‘kwa- ‘gü ma kö
‘kwa =gwëë bha ‘aa -yö
kë
-oo?

'Wɔn 'ö -gban -potaasü -wɔn -bha.
-Dhɛ ‘ö “yi ‘pɔnngpö waa- -klɔng ‘waa- -bha
‘Pö- -mɛ -nu ‘gbɛ =në ‘ö ‘wo mü, ‘ö -waa pö
woo ‘dho ‘bhlaadhɛ -nu ‘gü, ‘waa “yi ‘sü
‘pɔnngpö “iin -klɔng ‘gü kö ‘wo- 'dho- ‘ka. -A
-gɛn -mü =dhɛ mɛ ‘bha -nu -wa -pö =dhɛ ziaan ‘ö
dho- -nu -gɔ ‘bhlaadhɛ -nu ‘gü bha -yö =gblɛɛn
“yi ‘sü -sü -bha. ‘Yö mɛ ‘bha -nu ‘wo- pö =dhɛ “yi
‘ö- -nu -gɔ mü bha -a din -yö -së ‘ö -zian ‘ka
‘pɔnngpö “yi -ta.
Mɛ “pɛpɛ ‘ö ‘wo dhiang zë bha, tɛawɔn
(“Maa -mɛ -nu -wa -pö gaadee) -ya -nu “piϋ.
“Kɛɛ ‘wɔn ‘ö- -nu -zo -yö bhɔ- ‘ka, yö -mü =dhɛ
“yi -nu ‘wo ‘bhlaadhɛ -nu ‘gü bha bhië’’ 'në
(bhöö’’) -nu -wa ‘gbɛ -dhɛ ‘gü. -A -wɔn ‘gü ‘në
-nu -waa mü bhië’’ -yua -ya -nu -kë.
-A -kë “dhϋ -sü bha- ‘gü, ‘wɔn ‘ö- -dhɛ ‘dhö-bha kö -wa kë, yö -mü =dhɛ -waa pö woo ‘dho
‘bhlaadhɛ -nu ‘gü, -wo sɔ ‘ö ‘yaa -dhiisi ‘ö “zu -sü
‘ka -së ‘ka, -a ‘kun wo -kɔ “piϋ. =Ya kë =dhɛ -waa
pö woo “yi -nu ‘ö ‘wo “dhϋ bha- mü kö -wa ziö
‘gü =kö -blɛɛsü =dhɛ -kɔ ‘ö =Mɔyan ‘dhö- kë sië‘ka ‘sëëdhɛ -ta ya- ‘dhö.
.

=Ya kë “dhϋ ‘në -nu ‘wii ‘dho bhië" 'në
(bhöö’’ 'në) =slɔɔ-.

'Wɔn 'ö -gban troo -nu -bha mɛ wɔkɔ -nu 'gü

=Badhong ‘kpii- ‘ö -ziö Ɛsipayö -sɛ waa- “Dhima -sɛ -nu =zinng ‘gü.
3

"Nimlʋʋ 24

“Su do ‘ö -kë “plɛ
(‘zuɛn-) ‘ka bha, ‘yö
“sɛgɔ =plɛ ‘wo bha ‘wo
‘kupö -ziö ‘ka -a
-dhɛkpaɔyi -kaɔng =plɛ
ö ga “suesiö (29) bha
‘ka “kwi -pö ‘kpii- do
‘wo- -dhɛ ‘Viɛnö Otrisië
-sɛ ‘gü bha- ‘gü, ‘yö
-dhöö kpö ‘dhö -ma
‘kwëë- -dhɛ bha- ‘gü
-dedewo.

"Su : "Plɛɛ

=dhɛ -waa -zuö “dhʋ̈ kö
‘wii kë ‘dho =kö wo “tɛɛ
pa-, ‘yö =Ɛsipayö ‘ö ‘biido -da. ‘Wo go wo “tɛɛ
pa- -dhɛ ‘gü, “tʋ̈ ng
“wɛɛ ‘bha ‘yii =slɔɔ
“Dhima -nu -gɔ “wɛɛ
‘bha bho kö -wa bho
tongtongdhö. -Yö kë -to
-a -nu -gaɔ ‘ö to- ‘ka
“dhʋ̈ ‘ö =badhong
“dhiʋ̈ -yö ta.

-Kwɛ 2008

‘Mɛ ‘ö kë ‘bii- bha- -da,
-wa -dhɛ Fɛɛlanngdo
‘Tɔɔ-. -A -kwɛ -yö
-kaɔng =plɛ ö ga -yiisiö
(24). Ɛsipayö bha -a
-bha ‘kupö bha, -a ‘sü
-kɔ =plɛ -naa =në ‘ö
kwɛɛ ya. ‘Wo- -blɛɛsü
sü -a dha “yi -kwɛ ya kë
-kaɔng -yiisiö ö ga
-yiisiö. “Dhima -nu -zë,

=wa gun -waa ‘sü ‘nu
-yiisiö.
=Ya kë “dhʋ̈ kö Ɛsipayö
bha -yö -dɔ ‘Glɛkö -nu
=në -a -nu “piʋ̈ kwɛɛ. -A
-gɛn -mü =dhɛ ‘Glɛkö
-nu ‘wo- sü -a -kwɛ
-yiisiö -naa =në ‘ö kwɛɛ
(2008).

"Yɩɩ -wɔn
Gɔndënë do ‘ö =dua ö -dea =geebë -gɔ
“Kɔdivua ‘në do =në ‘ö dho =klang- kë- Moritani
‘Në bha -wa dhɛ Benoa. “Sɛ bha ‘gü -mɛ -nu dhiang zë -kɔ waa- kwa -bha ‘yaa do.-Dhɛkpaɔyi -blɛɛsü bha,
=dhɛ -wa -da =klang- ‘kɔɔdhö, ‘yö ‘mɛtrë ‘ö -ya mɛ -nu -dhɛ -sü -bha kö ‘mɛ ‘yii nu =klang- “dhiϋ ‘ö- -mɛ
dɔ.
‘Mɛ ‘dhɛ -yaa ‘tɔ pö, ‘yö- -mɛ -yaa pö : =misiee.
‘Yö- zü bho ‘ö- pö : ‘Piɛɛ-, =misiee. ‘Pɔlë, =misiee. Bɛɛtinö, =misiee. ‘Bɛnë oitö, -suaa. Mɛ ‘bhaa “wɩ. ‘Yö
dho mɛ -dhɛ-sü ‘ka “dhiϋ. ‘Zan-, =misiee. ‘Yö dho- ‘ka “dhϋ, “dhϋ, “dhϋ. =Dhɛ ‘ö ö bo, ‘yö ‘Kɔdivua ‘në
bha ‘ö ö -kɔ “dhiϋ =wlüü, ‘ö- pö : << =Misiee, ‘mii n ‘tɔ ma -wa ! >> ‘yö -gɔmɛdë ‘dhö- pö -dhɛ -wo ü -dhɛ
=dhɛ ? ‘yö- pö: -wo n -dhɛ Benoa. ‘Yö- pö, kö ‘ma- pö ‘nu. Bhi =në ‘wo ü -dhɛ Bɛnë Oitö bha.
=Bangba ‘Bakadhi

“Gwënng
«’Mɛ ‘ö wɛɛ =loo, -a -mɛ -kɔ “dhɛ ‘yaa =dhɛng -Zlaan -gɔ.» -kɔ do bha- ‘gü, ‘mɛ ‘ö -Pamɛamɛ -wɔn kun
“gbɩɩ-, -Zlaan -yö -dho “ta- -mɛ -dhɛ.

Pë -Wlangda -sü
Kwaa- ‘sëëdhɛ do -yö yö -sü ‘ka "kpɛnng ‘ö -kë =dhɔtrɔɔ ‘sëëdhɛ ‘ka ‘wo- -dhɛ ‘Pë ‘ö Nu Yua ‘ka. -A "dhɔɔ
-bha -Yö "Maadhö Pasitëë Iba Andre "piʋ̈ UEESO. ‘Yö ‘bha ‘dhö Ibɛɛ -gɔ. -A -bha "nimlɔɔ =nɛ: 06107157

‘Wɔn yaa kë -sü =ya sɔ =dɛɛ -dedewo
‘Në dhebë ‘në ya, -a -kwɛ -yö kaɔng do ö ga do, ‘yö dho ö dhuëë- =keng- ‘yö- dhuëë bha ‘ö ‘gu dɔ- -bha.

4

"Nimlʋʋ 24

"su : "Plɛɛ

-Kwɛ 2008	

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ
kë kö ‘ka bɔ. Yii- ‘drɛsü -mü 08 BP 857 Abidjan 08 ‘ka. Tel. 08 18 08 88 / 06 39 04 88
‘Mɛ -nu ‘ö ‘wo ‘sëëdhɛ ‘ö ya- -kë, wo -mü =Sai Zoziasü , "Dhɔɔgbö Zafe, =Kesɩ Mɔyan
Dhifɔngsü, Valangtɛn Vidrinö waa- Edhɛna Pɛdhɛkwalösökaya ‘ö- -nu =gban =plɛ ‘wo go
Dhusi ‘ö -da “Anɛsü ‘ö go ‘Suisü , -a -nu ‘ka.

5

"Nimlʋʋ : 24 "Su : "Plɛɛ -Kwɛ 2008

		"Su -bha 'sëëdhɛ -mü		"Gwɛɛtaawo	

"Nimlʋʋ : 25 "Su : -Gbekɔ -Kwɛ : 2008

		

"Su -bha 'sëëdhɛ -mü		"Gwɛɛtaawo	

'WƆN -TAƆNG -MA 'GÜ 'SËËDHƐ

Dhiang -nu ‘ö ‘kwa dho -kpan -a -nu -bha, -a -nu -gɔ -nu =nɛ :

Kwaa- ‘në do ‘ö =ya kë didhɛtëë ‘kpii- do ‘ka “Kɔdivuaa
-Pamɛamɛ -bha ‘dho ‘ö wo “kwi “sɛ ‘gü =Dhusi (“Sɛnng ‘Petëësibuu)
Dhebë -nu -bha zuadhe ‘ö -gban “trüüng -yua -bha
̈

Kwaa- =danwo pö "sɛ 'gü -wɔn

Kwaa- "yʋʋ -mü
￹

-Më ‘ö ‘kwa- “yʋʋ sü ?
-Ka -dhɛga ! -Kwɛ do ‘ö
‘kwa- ‘gü ya kwa -Zlaan
nuwɛɛ -bho -dedewo.
Kwa kë- -ma yuënggü
=dhɛ kwaa- ‘në do =ya
kë ‘wɔn “pɛpɛ ‘ö -gban
kuranng -wɔn waa“sënng, diama ‘ö -da
‘ka -a “wɛɛ ‘bha -nu
-bha kwaa- “Kɔdivuaa
-sɛ ya- ‘gü bha, kwa -de
ga -a ‘në do =ya kë
didhɛtëë ‘ka -a =gban
“pɛpɛ -gɔ “dhiʋ̈ , ‘ö ‘wo-dhɛ -Dhuaa “Zɔɔmi.

-A ‘dhɛ ‘ö ya ‘zü, ‘wɔn
do bha, -a ‘bha -mü.
“Su do ‘ö -kë -Gbekɔ ‘ka
‘ö “kwi ‘dhö- -dhɛ zue
‘ö
ya,
-a
-bha
-dhɛkpaɔyi -kaɔng do ö
ga do (11) bha- ‘ka,
kwaa- “sɛ -gɔ “dhiʋ̈ -mɛ
‘ö
-kë
Plezidanng
Gbagbo Loranng ‘ka
bha, -yö kë kwaa- ‘në
do ‘ö ‘wo- -dhɛ
kolonɛlö
‘Magbli
Dhifɔnngsü ‘ö -kë =la
-mɛ ‘kpii- ‘ka bha, -waa
-ya -duɛɛ ‘kpii- -dede

‘gü ‘Biya. “Duangdhiʋ̈
“pɛpɛ ‘ö ‘wo “Kɔdivuaa
bha, yö =në ya kë -a -nu
-bha didhɛtëë ‘ö- -nu
=gban “pɛpɛ -gɔta, -a
‘ka. -Yö -yö mɛ -blɛɛsü
‘ö gun Yanmiɛɛ Kona
‘ka bha, =në- ziaandhö.
‘Wɔn bha- -kë “dhʋ̈ -sü
bha ‘gü, Danwo pö -mɛ
-nu ‘gbɛ -dede -wo kë
-dho Plesidanng nuwɛɛ
-dhɛ
‘gü.
Kwaa=dhuutii ‘ö -kë -Tia
‘Zakö ‘ka -yö kë “yi -kpɔ
Gbagbo -bha. ‘Mɛ ‘ö

‘wo kë dho bha, -a -nu
-yö “dhiʋ̈ -mɛ =në gun
Due Omɛɛ Misiɛlë ‘ö
-kë
dhiangdhüsümɛ
(avoka) -nu =gban
-gɔmɛ ‘ka “Kɔdivuaa
-dhɛ ya ‘gü bha -a ‘ka.
‘Wɔn bha -yö kë -dhi
-Gbagbo -dhɛ -dedewo.
=Ya kë “dhʋ̈ kö kwa
-Zlaan nuwɛɛ -bha
-dedewo.
.

L’orthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes qu' en français.
Attention:
1. c, h, j, qu et x n'existent pas en dan.
2. r ne se trouve jamais au début d'un mot.
Voici le reste de l' alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
=wee
sel
ɛ
"pɛ
déchirer
ɛɛ
=wɛɛ
moquerie
Kwaa"Kɔdivuaa
-sɛ 'gü -wɔn
ɛn
-gɛn
pied
ɛɛn
=gblɛɛn
long
ë
pë
chose

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö
u
un
uun

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö
töö
"su
bun
=yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
'gü
intérieur
üü
"güü
amère
ün
=blün
miette
üün
glüün
rouler
ϋ
"gϋ
brûler
ϋϋ
"bhϋϋ
tarir
ʋ
"tʋ
oreille
ʋʋ
"tʋʋ
sauce
-Wo 'dho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"
moyen + haut

"dhü
'kɔ
dë
=zɛ
-dhɔ
"klang'yënngsavon
=gööscorpion
kpuu'

arbre
maison
père
termite
amour
singe
soleil
iroko
souche

"Nimlʋʋ 25

Dhioo

"Su : -Gbekɔ

-Kwɛ : 2008

'Wɔn 'ö -gban =klang- -nu -bha
'ö

-Kwaa “Kɔdivua -sɛ ‘gü -wɔn

‘Wɔn ‘ö -gban “dhɔɔ -dɔ -kpinng “dhiʋ̈ -mɛ -nu -bha
‘Wɔn ‘dhɛ ‘ö ya, -yö
-dho mɛ “pɛpɛ ‘kö ‘wo
-kë “dhɔɔ dɔ -mɛ -nu ‘ka
-kpinng “dhiʋ̈ -dhɛ -nu,
ziaan -gbeng =taa -dhɛ
(karöfuu) -nu ‘gü bha,
=në-nu
“piʋ̈
‘gbaandhö.
“Su ‘ö -kë -gbekɔ ‘ka ya,
-a -bha -dhɛkpaɔyi
“saɔplɛ bha, ‘yö =zang
-nu ‘dhö, =polisü -nu
‘dhö, ‘wo- pö =dhɛ mɛ
‘bha ‘ya ‘dho- pö ‘ö
“dhɔɔdɔ =taa yö -bha

-kpinng “dhiʋ̈ -dhɛ -zë
-a “wɛɛ ‘bha ‘gü ‘zü
tongtongdhö. =Ya kë
‘Biya, “dhɔɔ -dɔ -kɔ
“dhiʋ̈ -mɛ -nu ‘wo dɔ
-nu wo -kpinng “dhiʋ̈ ‘ö
‘wo- -nu -dhɛ “kwi -wo
‘gü ‘banabana (‘bana
‘bana) waa- ‘mɛ ‘dhɛ
-nu ‘ö ‘wo -ya -tabɛdhi
-nu -bha bha, ‘mɛ “ʋʋ
‘mɛ ‘ö ‘wo- kun =taa
yö- -bha kö “dhɔɔ
=kwɛɛ- -ya -gɔ, -wo
-dho -a ‘kun -a -mɛ -gɔ

‘ö- -mɛ ‘dhö -ya mü ‘ö
“dhamadhi -slaa. -A zü
-yö -dho bho ‘wëë“gblü
këng
do
(500.000) -ta ‘ö dho ‘ö
yö‘ka
“miliɔnng
“saɔdo -bha. ‘Pë ‘ö- -mɛ
yöö- ‘go =zang =plöö,
‘yö bha. =Ya ‘gö mü, -a
-mɛ -yö -dho -kaso kë.
“Dhɔɔ =kwɛɛ- -nu ‘ö
‘wo dho- -nu ‘kun- “dhʋ̈
bha, =taama, -wo -dho
-a -nu nu- -wëë -mɛ -nu
=në -nu -dhɛ “wɛɛwɛ.

=Ya kë “dhʋ̈ kö -kwaa
‘gü ma -së ‘ka. ‘Mɛɛ “ʋʋ
‘mɛ ‘ü ‘wɔn bha- ma ü
-yɛɛbhaa, “iin mɛ ‘bha
-ta, ‘ö ‘ü -kë -zë wo
“dhɔɔ dɔ -mɛ -nu bha,
-a mɛ do ‘ka, ü -de ‘to
=bhlëë ‘gü kö =zang -nu
‘wa ‘dho ü -wëëdhɛ
bho- “wɛɛwɛ.

"Kpʋngtaadhɛ -wɔn -bha
‘Wɔn ‘ö -Pamɛamɛ “yan -yö dɔ- ‘gü “kwii “puu “sɛ ‘gü

‘Sɛnngtë
‘Petëësibuu

“Sɛgɔ -nu ‘ö ‘gü
“gbɩɩdhɛ ‘ö- -nu gɔ
=dɛɛ “kpʋngtaadhɛ -to
“dhʋ̈ -sü ‘gü bha, -a do
-mü =Dhusi “sɛ ‘ka. -A
-bha ‘Pö- ‘kpii- -mü
Mɔsku ‘ka. =Ya ‘go mü
‘yö
“Sɛnng
‘Petëësibuu ‘ö dɔ mü.
-A ‘Petëësibuu yaan-bha -dede bha ‘yö
“kwi gɔn ‘ö -kë
Valanngtɛn
Vidrinö
‘ka, waa- ö bha dhebë
‘ö
-kë
Elɛna

Pɛlɛkwalösökaya.‘ka,
‘ö ‘wo -kë =klang“gblʋ̈ gblʋ̈ -nu ‘wo
Nivɛɛsite mü,-a -nu
-gɔmɛ -nu ‘bha ‘ka,
“kɛɛ ‘ö ‘wo -kë kwazuudhalö, naɔ -ma ‘gü
‘sëëdhɛ,
-Pamɛamɛ
“taɔngdë -nu ‘ka “sɛ
bha- ‘gü bha, ‘wo -ya
-sü ‘ka -dhɛ bha- ‘gü.
Wo =në ‘ö “su ‘ö -kë
-gbekɔ ‘ka ‘ö “Kwi -ya
-dhɛ zue bha, ‘wo
-Pamɛamɛ -bɛnzëmɛ
2

‘kpii- ‘ö -kë =Kesɩ
Dhifɔnngsü ‘ka bha, -a
-dhɛ ‘ka wo -gɔ “sɛ
bha- ‘gü mü kö ‘sëëdhɛ
‘kpii‘ö
-kë
disiɔngdhɛɛ, -wo kpö
kpö -nu -ta “pʋ
‘sëëdhɛ ‘ka, ‘ö -a -yö
“kpɛnng -wɔn ‘dhö
‘dhö
-yrü
(desanngblëë)
-bha
=dhɛkpaɔyi
-kaɔng
=plɛ ö ga “saɔplɛ (27)
‘ka -kwɛ (2008) ya- ‘gü,
“Maadhö bha, kö ‘wo-

-yë -totaamasü “dhiʋ̈
ta- ‘ka. =Kesɩ -yö kë
-dho ‘ö yë bha ‘wo“dhiʋ̈ ta ‘pö =dhɛ -kɔ
bha- ‘dhö.
Kwaa- ‘në =Kesɩ bha,
“kwi -nu bha -wo kë-dhɛng -bun ö bun -kɔ ta -dedewo... -Dhɛ
-sɛngbë -nu ‘kö ‘wo mɛ
“yan -bha kun “Sɛnng
‘Petëësibuu -pö bha‘gü, -wo kë -niëë -a
‘kpiidhɛ ‘gü.

"Nimlʋʋ 25

Valanngtɛn bha, ‘wɔn
‘ö -gban danwo -bha,
-a -wɔn “dhia -dede -ya
‘gü. -Yö kë- -zɔn “dhʋ̈ a -dhɛng ‘bun -kɔ ‘gü, a -zɔn “dhʋ̈ ‘ö “tɛɛbë nu
- dhɛ =dhɛ ö zuë” =nii
-yö -da -sü ‘ka ö bha
-kë kwa “piʋ̈ -sü bha‘gü.=Dhusi -mɛ -nu

"su : -Gbekɔ

‘dhɛ ‘ö -kë =dhɛ -wo
=Kesɩ ‘nu -blɛɛsü =dhɛ
: Valanngtɛn -bha
dhebë Elɛna ‘dhö,
“Anaa ‘ö yöö =de ‘pö
‘ö disiɔngnɛɛ Blwo kë
sië waa- “Dhɔɔ gbö
Zafe ‘dhö bha, -a ‘dhö,
Nadinë ‘ö Klaa” -wo
draan- sië (yö =në kë
nu dɔ- =Kesɩ -gɔ -ziaan

-Kwɛ : 2008	

‘viɔnngso Mɔsku) -a
‘dhö, Valanngtɛn ‘dhu
‘wo- -dhɛ Sogolɔnng
waa=Madhi
‘ö
zuudhalö ‘kpii- ‘ö ‘wo-dhɛ mü Metro, -a
dëmɛ ‘dhu ‘ka, -a ‘dhö,
-wo kë wo -ya =kesɩ
-dhɛng -bha -së, ‘ö
dho- ‘ka “dhʋ̈ ‘ö -da
‘ka Elɛna ‘dhu ‘wo- -

dhɛ Vaavaara ‘ö waa=Kesɩ -nu ‘wo gun ‘kɔ
do ‘gü, -a ‘dhö, -a -bha.
Valanngtɛn -yö kwa
faan -dɔ -dedewo kö
‘kwa kwa -dewo ‘kun
“gbɩɩ-. Kwa ‘gü ‘ya ‘dho
ga-.
.

doseng ‘ka =plɛ. Dɔ ‘ö
‘kwa wo =dɛɛ ya, ‘Biya
“pɛɛn -ta, yö =në mɛ
‘gbɛ ‘dhö- ta -sü ‘ka. -A
‘pö- -mɛ -nu oo-, -a ‘mɛ
-nu ‘wo “kwi =plöö oo-,
-wa ta -sü ‘gü -ziisü.

“dhɔɔ -nu dɔ. ‘Kwa ‘kekë -kwaa -mlü -nu ‘kun
-së. ‘Kwa- ‘dho pë -nu
-kpa ‘ö- -kpɛa -nu -wo
to ‘ö ‘kwa- -nu =wɛnng.
Pë see- “tʋ̈ ng ‘yaa mü
‘ö ‘kwa dɔ- ‘ka ya.

=Ya ‘go yö -zë ‘gü, ka
-mɔɔ- -bha ‘pö ‘ö ‘ka
-mlü -bhlaa “gblʋ̈ gblʋ̈
-nu kpɔ ‘ö ‘ka- -mlü

Kö ‘kwa- ‘gü ma kö
‘kwa =gwëë bha ‘aa -yö
kë
-oo?

Mɛ =slɔɔ -pë -nu -wɔn
‘Wɔn ‘ö -gban ‘zü -dhöö ta -wɔn -bha
N dheebhang, n dë -nu,
-a ‘dhɛ ‘ö ya -Pamɛamɛ
-yaa -blɛɛsü pö, ‘yö ‘go
sië ‘mü ‘yö- ‘bha pö sië
ya.
“Tʋ̈ ng ‘ö ‘kwa dɔ- ‘gü ya
mɛ ‘yaa mɛ “tʋ̈ ng kë ta
-pë doseng ta -sü ‘gü.
Yö =në ‘kwa- -kë, “iin ‘ö
kwa dë -nu ‘wo- -kë ‘yö
“kaflɩɩ waa- =kakao -nu
bha -ö -waa wo ya,

-tosɛa =ya kë kwa -bha
“gbɩɩ- -dedewo kwaa“pɛɛn -nu -ta bha. -A
-wɔn ‘gü, ‘mɛ ‘kö pë ta
-dhɛ -zë, -a ‘bha ‘dhö ü
-gɔ, kö -bhö ü ‘gü dɔ
“gbɩɩ- kö ‘ü -dhöö -dhü
ta. =Trɔɔn ‘ö- ‘gü, -a
dhiang
‘yaa
zë
-dedewo. -A -gɛn -mü
=dhɛ kö -yö yö- -bha, ü“yi
-bho
“dhɔɔgɔ

'Wɔn 'ö -gban -potaasü -wɔn -bha.

Zuadhe ‘ö -gban “trüüng -yua -bha
“Trüüng -yua
bha, “yua yaa -dede
-mü. -A -wɔn ‘gü,
zuadhe
bha
-a
-blɛɛsü -yö kë -kë
“su ‘ö -kë -gblɔdhe
(‘mɛ-) ‘ka bha- ‘gü.
-Pamɛamɛ
-yaa
-blɛɛsü -dhiang zë.
‘Wɔn -yö -gban
“kʋbhɩ
-kaɔng
“sɔɔdhu ‘ö ga -yiisiö
(54) -bha. “Kɛɛ ‘yö
-gban dhebë -nu
doseng =në- -nu
-bha. -A -nu -kwɛ zü

-yö -bho -kaɔng do ö
“sɔɔdhu (15) -ta ‘ö yö‘ka -kaɔng -yiisiö ‘ö ga
“suɩsiö (49) -bha.
Zuadhe bha -a “dhiʋ̈
-yö -dho ‘to- Zanngvie
‘ö nu- -naa ya, -a ga
-yi -bha. Kö dhebë
“ʋʋ dhebë ‘kö ‘bha
‘wɔn ‘kö bha- ma,
‘dho kö -wo ü zua.
-Wa -kë “wɛɛwɛ.
‘Bhaa ‘wëëga do nu.
Dhebë -nu ‘ö -waa
-nu zua ‘nu, =wa
=mɔɔ
“miliɔnng

-yaaga waa- ö ‘gbu -ta.
Mɛ ‘bha -nu -wa -pö
=dhɛ =ya kë “dhʋ̈ kö
‘waa woo ‘në ‘kpɔ ‘zü,
kö mɛ “wɛɛ ‘bha -nu
-wa pö sië ‘zü =dhɛ =ya
kë “dhʋ̈ kö woo ‘në ‘kpɔ
-sü yöö ziö -naa ‘gü. “Iin
kö ‘gü ‘ö- -nu -bha bha
yöö ‘gö- -nu -bha. “Iin
‘zü kö ‘gu ‘ö- -nu -bha
bha, yöö ‘dho =taama.
=Sua -mü dhiang “pɛpɛ
bha- =gban ‘ka. -Wa -kë
“dhʋ̈ kö -wo ka -din
yën, “kɛɛ ‘ka ‘dho ka “tʋ

3

‘to- -nu -wo -bha. -Kɔlookota
‘kpii- do ‘bha -yö “kpʋngtaa
‘wo- -dhɛ INISƐFË (UNICef)
-a ‘gü mi do ‘ö dɔktëë ‘ka -ya
-pö kwa -dhɛ “dhʋ̈ .
“Sɛgɔ “gblʋ̈gblʋ̈ -kaɔng
=plɛ ö ga “sɛaplɛ (27) =në ‘ö
‘wo “kpʋngtaa ‘ö “trüüng
-yua bha ‘ö dhebë -nu -bha
-a -nu ‘gü. Kwaa- “Kɔdivuaa
-sɛ -ya -nu kpö ‘gü.
“Yua ‘ö bha ‘në -nu -wa
-sü wo dhe -nu -bha. =Ya kë
“dhʋ̈ kö dhebë -nu -ka ‘dho
ka zua- =dhɔtrɔɔ =plöö -dhɛ
‘ö ka “sɔɔ -a ‘gü.

"Nimlʋʋ 25

.

"Su : -Gbekɔ

-Kwɛ : 2008

'Wɔn 'ö -gban troo -nu -bha mɛ wɔkɔ -nu 'gü

-Pamɛamɛ -bha ‘dho ‘ö- wo zuudhalö ‘kpii- do ‘wo- -dhɛ Metro -a =tuuabho
Metro bha, Valanngtɛn
Vydrine -ya gun yaa-dhiang zë =Kesɩ -dhɛ
‘nu “Kɔdivuu. “Kɛɛ ‘wɔn
‘ö mɛ ‘dhö ma, ‘waa
‘wɔn ‘ö mɛ ‘dhö -kpan
-a -bha, ‘waa do. -A wɔn ‘gü =Kesɩ -yö kë dho Metro mü “dhʋ̈ kö
‘ö ‘wɔn ‘suaan- bho, ‘ö
dhɛa” ‘kpɔ -nu kë
Metro
dëmɛ
waa
zuudhalisi -nu ‘wo mü
-a -nu -gɔ.

=Dhɛ ‘ö -kë =dhɛ =Kesɩ
yöö do ‘yaa =mɔɔ- -bha
kö ‘ö ‘dho, -a -nu -wo ‘ö
“sɛ bha- ‘gü, -a ma ‘ö
yaa- wo, ‘ö ‘go ‘mü ‘ö
woo =de ‘pö ‘waa “kwi
-wo ma bha, -a -wɔn ‘gü
‘yö, Metro dëmɛ ‘kpii‘ö mü, -a ‘dhu ‘wo- -dhɛ
=Madhi, ‘ö =klang‘kpii- “dhiʋ̈ Nivɛɛsite
mü, “kɛɛ ‘ö yö -zë ‘ö
“kwi -wo ma bha, ‘ö we -a -bha kö ‘ö ‘dho
=Kesɩ dɔ-.

Zuudhalisi -nu ‘wo mü
waa- =Kesɩ -nu -bha
-kpan ‘kwëë- -sü -yö
-gun ‘wɔn “dhia -sü
-dede ‘ka. -A “dhia -yö
kë -ma -a -nu ‘gü, -a ma
‘wo- wo =dhɛ =Kesɩ -yö
zuudha do kë -sü -bha
“Kɔdivuaa, -a -wɔn ‘gü.Ziaawo “siasia bha, -wo
kë =Kesɩ vite kö -yö nu a -nu -gɔ mü -dhɛkpaɔyi
do bha- ‘ka yɛɛn” “piʋ̈ ,
kö ‘wo “gbɛɛta -zë. “Kɛɛ
=Kesɩ waa- =Madhi -nu

-bha “tʋ̈ ng -wɔn ‘ko sɔn, -wo kë- -ya =taama
-gɔ.
‘Wɔn -nu ‘ö =Kesɩ “yan
ö dɔ- ‘gü mü, dhɛa ‘kpɔ
‘bha -nu ‘ö ‘wo kpɔ wo
‘ko -nu -gɔ, kwa -dho
-kpan -a -nu -bha
-Pamɛamɛ “nimlɔɔ “dhɛ
‘ö =taama ‘gü.

"Yɩɩ -wɔn
-A -bha -yö -së “kɛɛ ‘yaa- ‘wɔn dɔ- ‘ka
Gɔndënë bha, -wa -dhɛ “flɛɛdhɛya. ‘Mɛ bha ‘pë ‘ö gun- -gɔ =dhɛ sɔ ‘dhö, ‘yö gun- -bha -blɛɛ doseng ‘ka.
“Bhɛɛ ‘yaa ‘dhö, =pang ‘yaa ‘dhö, =sabha ‘bhaa ‘dhö. ‘Mɛ bha =ya kë, =ya kë, ‘yö =ya -Zlaan ‘tɔ -siö -yaa
pö : «“Eke -Zlaan ‘Atanna ! -më ‘ö ‘a- -kë ü ‘ka =tɔn. -Wëë ‘ö ‘a- ‘gü ya, ‘bhaa- yö -ee ? N ga -sü -ziaan
fiëë- -yö -dhö -tosɛa suu ya- -bha...»
-Dhɛkpaɔyi do ‘ka, ‘yö gun ‘dho sië -dhɛ ‘bha ‘gü, ‘yö -kpan “manggloo -dhü do -bha -kpinng “dhiʋ̈ kö- mɛ
-nu =wa pëkë (tan), ‘yö- “dhia -yö ma- ‘gü -dedewo, ‘yö ö bha -blɛɛ bha bho ‘mü ‘ö -ziö pë ‘gü manggloo
-dhü bha- =wlöö, ‘yö -da ö =geebɔɔ -dhü (‘kpee-) -dede ‘ka “manggloo ‘gü, ‘yö -ya ö -de “dhia bho -sü
-bha “manggloo -bhösü ‘ka -wëëwëësü =dhɛ mɛ -yö -më -kë.
“Kɛɛ -kaaga, ‘ö dho -dhɛ -ga kö mɛ do ‘bha bha, =ya nu “manggloo -dhü bha- =wlöö kö -ya pö sië :
«Yaa’, n pia” -ya dhi. -Zlaan ü -dhö -dedewo. ‘Bha n kë -blɛɛ =slɔɔ -mɛ ‘ka =dɛɛ ! ‘A ü ‘tɔ -yö bhɔ =dhɛɛ
‘Atanna !» “Siasiabha kö ‘mɛ bha =ya lɔɔ =ya -blɛɛ “vlʋʋ dɔ ‘mɛ ‘ö -wɩ bha- =kwɛɛ-. Kö -yaa pö :«Ma -blɛɛ
-mü. Ü pia” “wɛɛ ‘bha ‘yii dhi.» ‘Yö ‘mɛ ‘dhɛ bha ‘ö- pö : «-ƐƐ ! Bhi -zë ü -bha -yö -së -dhe, -blɛɛ -yö ü -gɔ
‘yö ‘ü- bho ‘mü. Ma -zë -a “wɛɛ ‘bha ‘yaa n -gɔ.» ‘Mɛ ‘ö -blɛɛ ‘dhö gun- -gɔ bha, =dhɛ ‘ö to ö do ‘ka ‘yöpö : «’Ya ! =A ‘wɔn ya n -bha -ziaan fiëë -yö -dhö -wa !»
-Tosɛa bha -yö “dhʋ̈ . Bhi ‘ö ‘ü pö -naa -Zlaan -zo =ya bhɔ ü ‘ka bha, ü -bha -yö -së ‘ö -ziö ‘ka mɛ ‘bha -nu
-bha -ta. ‘Bha ‘dho ü “kaa bho-. “Kaa bho -mɛ -dhɔ ‘yaa -Zlaan kë.
=Kesɩ Dhifɔnngsü

“Gwënng

«"Siϋ kpuu’ -mɛ =në ‘ö wü "mëng -mɛ -zo -gban.» -Pamɛamɛ -yaa pö “dhʋ̈ kö -ya -pö =dhɛ ‘kwa
kwa ‘ko -nu faan, ‘kwa kwa ‘ko -nu -ta ‘kun -tosɛa ‘gü.
4

"Nimlʋʋ 25

"su : -Gbekɔ

-Kwɛ : 2008	

Pë -Wlangda -sü
‘Fɛtö, ‘fɛtö, ‘fɛtö : N dhe -nu, n -dë -nu, n dheebhang “pɛpɛ ‘ö ‘ka -kë danwo pö -mɛ -nu ‘ka, Pamɛamɛ -ya -pö kwa -dhɛ =dhɛ kwaa- ‘fɛtö “iin troo ‘kpii- -yö -dhö “su ‘ö -kë -yrü, ‘ö mɛ ‘bha -nu ‘wo-dhɛ ‘zü -buu -saa “kɛɛ ‘ö “kwi -zë ‘ö- -dhɛ desanngblë bha, -a -bha -dhɛkpaɔyi -kaɔng =plɛ ö ga “saɔdo
(26) waa- ö ga “saɔplɛ (27) bha, -a ‘ka “Maadhö -kwɛ do ‘ö yö -a ‘gü. ‘Fɛtö bha -yö -gban kwa -dewo
‘sëëdhɛ ‘gbɛ -dede ‘ö woo zun “kpɛnng -a -nu -wɔn -bha. =Ya kë “dhʋ,̈ kö -ka ka baa- -dedewo. Kwaa-dhɛng -nu ‘gbɛ -wo -dho ‘go- “sɛ “wɛɛ ‘gbɛ -nu ‘ gü ‘ö ‘wo nu.

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ. Yii- ‘drɛsü
-mü 08 BP 857 Abidjan 08 ‘ka. Tel. 08 18 08 88 / 06 39 04 88
‘Mɛ -nu ‘ö ‘wo ‘sëëdhɛ ‘ö ya- -kë, wo -mü =Sai Zoziasü , "Dhɔɔgbö Zafe, =Kesɩ Mɔyan Dhifɔnngsü, Valanngtɛn Vidrinö
waa- Elɛna Pɛlɛkwalösökaya ‘ö- -nu =gban =plɛ ‘wo go Dhusi ‘ö -da “Anɛsü ‘ö go ‘Suisü , -a -nu ‘ka.

5

"Nimlʋʋ : 25 "Su : -Gbekɔ -Kwɛ : 2008

		

"Su -bha 'sëëdhɛ -mü		"Gwɛɛtaawo	

"Nimlʋʋ : 26 "su : "plɛɛ -kwɛ 2009 	"su -bha ‘sëëdhɛ -mü															

"Gwɛɛtaawo
"Gwɛɛtaawo	
WƆN -TAƆNG -MA 'GÜ 'SËËDHƐ
’Sëëdhɛ ya -yë -kë -mëwɔn ’gü ?

Dhiang -wo -tiaandhe

Kwaa 'sëëdhɛ ya 'wɔn 'në "vlaanvlaan -nu -wo kë- "dhiʋ̈ 'gbaannu "kɛɛ -a -wɔn "dhiʋ̈ =ya wlüü". =Dhɛ "dhʋ̈ -kwa kwa -de
nu -a -wɔn -dhɛ -dedewo. Kö ‘ka- ma -së ‘ka bha ‘aa -yö kë ?

Kwaa- =danwo pö "sɛ 'gü -wɔn
'Sangtaa, 'Sangtaa zanngvie -dhɛkpaɔyi -yaaga -naa (3) 2009

'Wɔn 'ö 'kwa- "yʋʋ sü bha yö -mü =dhɛ -kwɛ 'ö -ziö ya,

Zonasü, Gangbhaa Ibɛɛ, 'Vasiafa =Diɔmanngde waa- mɛ

-yö kë -kë 'Sanngtaa. 'Sëëdhɛ 'ö "kwi 'dhö ö bha pë -dhɛ

=Ya 'go yö -zë 'gü -kwa "Kwi gɔn 'ö -kë Tomaa

-a -bha "su -blɛɛsü 'ö -kë zanngvie 'ka bha, 'wɔn -së 'kpii- -dede

'wɛɛ 'bha -nu.

disiɔnngnɛɛ, "kɛɛ 'ö =Yakuba -nu -zë 'kwa- -dhɛ -wo kpö
"gblʋ̈gblʋ̈ "iin 'zü "gbɩɩ- "gbɩɩ- -nu -ta "pʋ 'sëëdhɛ, =në 'kwa

Beaatö 'ka 'ö go 'Suisi -sɛ ‘gü, -a nuwɛɛ bho, -yö kë kwa

(2009) -bha "su -blɛɛsü bha -a -dhɛkpaɔyi -yaaga (3) 'ka.

"saaga (18) -wo kë -nu. =Dhuutii -nu -wo kë -go

kwa -bha -blɛɛsü =slɔɔ. -Yö kë -kë "dhʋ̈ -kwɛ 'ö -ziö ya
-A -tiaandhe -dhɛ 'ö- -bha 'zü, yö -mü =dhɛ 'sëëdhɛ bha,
kwa =në 'ö 'kwa kë -a -mɛ -yaaga -naa 'ka "Kɔdivua -sɛ ya-

-ta -dede -kun -a kë -sü "gblʋʋ "piʋ̈, -yö kë -nu -ziaanwo
troo bha- -ta. 'Fɛtö

bha- -ta, "tan -gɔ -kaɔngdo ö ga

"gwɛɛtaa "sɛ =gban 'gü 'wo nu. 'ö 'wo go Klaa" dhö. Mɛ

'gü. "Bawlɛɛ -nu =në 'wo mɛ -blɛɛsü 'ka, 'yö =Betee -nu 'wo

tii "kwi "gblʋ̈gblʋ̈ -nu -wo kë -go nivɛɛsite =dhɛ Kalilu
Tera, Abi Sanggare –a -nu 'dhö. -Zlaan 'gü -mɛ -nu

-dede -mü kwa -gɔ. 'Sëëdhɛ bha 'mɛ 'ö- kë -sü -gɔ 'ö kë -gban

'gü, "Maa "sɛ 'gü, Gbiaangwinng, 'Siiplöö "Bhlaaplöö

dɔ mü, 'yö Danwopömɛ -nu 'kwa dɔ mü. Kö 'wɔn -së 'kpii-

-a -nu -bha, -a mɛ -blɛɛsü -mü "kwi 'kpii- do 'ö go =Dhuusi
"sɛ 'gü 'wo- -dhɛ Vidrinë Valanngtɛn -a 'ka. -Yö kë -nu 'fɛtö

bha- -ta waa- "kwi dhebë -yaaga 'ö 'wo go pö =Dhuusi -a -nu
'dhö.

'Yö kwaa- 'në 'ö -kë =Kesɩ Dhifɔnngsü 'ö- -mɛ do 'ka. =Ya
'go mü 'mɛ 'gbɛ -wo kë wo -kɔ -da 'wɔn bha- 'gü =dhɛ "Vasa

"gblʋ̈gblʋ̈ -nu 'wo go "sanggwinng "sɛ 'gü, "lʋgwaa "sɛ

-wo kë -nu. Mɛ "wɛɛ 'gbɛ 'bha -nu -wo kë -nu.
'Sɛɛdhɛ -nu 'wo -kë "gwënng 'sɛɛdhɛ 'ka, "yɩɩ -to 'gü
-wɔn -bha -nu waa- 'bha -nu -wo -gun mü.

'Wɔnsë Magödhitö Boli waa- -Masë Ɛvö 'Flikö -wo kë wo
-kɔ -da ‘sëëdhɛ ‘ö yö “kpɛnng bha, -a -wɔn 'gü.
Kö -kwaa -nu nuwɛɛ bho.

L’orthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes qu' en français.
Attention:
1. c, h, j, qu et x n'existent pas en dan.
2. r ne se trouve jamais au début d'un mot.
Voici le reste de l' alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
=wee
sel

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire

ü
'gü
intérieur
üü
"güü
amère
ün
=blün
miette
üün
glüün
rouler
ϋ
"gϋ
brûler
ϋϋ
"bhϋϋ
tarir
ʋ
"tʋ
oreille
ʋʋ
"tʋʋ
sauce
-Wo 'dho -kɔ ( Les tons )
très haut
"dhü
haut
'kɔ
moyen
dë
bas
=zɛ
très bas
-dhɔ
très haut + très bas
"klanghaut + très bas
'yënngmoyen + très bas saasavon

arbre
maison
père
termite
amour
singe
soleil

"Nimlʋʋ 26 "plɛɛ

-Kwɛ 2009	

Kwaa- "Kɔdivuaa -sɛ 'gü -wɔn

‘Wɔn ‘ö -gban ‘në dhebë ‘sɛɛnnë -nu -bha -dho gɔɔn “piʋ̈ -sü -bha

-K ɔ -loo ‘ko -ta ‘bha
bha -wa -dh ɛ ‘NIDë. ‘ö
-ya ‘Flanngsü -a yi -ya
=gwëë (1937). ‘ö -ya
-kwaa "sɛ ya- ‘gü, -a -kwɛ
=ya kë ‘gbɛ (1996). -A
-bha yë -mü ‘në dhebë
‘në -nu ‘wo "nʋʋ- zë -naa
bha, -a -nu -kɔ -bho ‘wɔn
yaa bha, -a -bha -sü -bha,
‘yö -yaa -nu -ya yë ‘ö ‘wo
dho- kë kö –wo wo -de
=slɔɔ, -a -nu -bha =dhɛ sɔ
-wɔ -sü waa- "wɛɛ -së
‘bha -nu ‘dhö. NIDë bha,
‘wɔn ‘suaan ‘ö- bho, -ya

Kpʋngtaadhɛ -wɔn

-pö kwaa- ‘në dhebë ‘në
-nu -wo -to ‘sɛɛnnë ‘wo
gɔɔn- -wɔn dɔ. -A -kw ɛ
"saaga -naa =n ɛ (2001)
‘në dhebë ‘në -nu -kwɛ
-yö -mɔɔ -kaɔngdo ö ga
"saɔdo (15) -bha ‘yö ‘wo
gɔɔn -w ɔn d ɔ. -A kwɛ
‘dhɛ ‘ö yö- "piʋ 2002, -a
-nu -kwɛ -yö -to -kaɔng do
ö ga -yiisiö waa- -kaɔng
do ö ga "sɔɔdhu (14 waa15) -bha ‘yö ‘wo gɔɔn- d ɔ.
-Kwɛ ‘dhɛ ‘ö -ziö ya
(2008), ‘yö NIDë -yö ‘wɔn
=slɔɔ ‘gü =dh ɛ ‘mɛ -ziaan

‘ö -nu -kwɛ ‘dhö -kaɔng
do (10) -wa -ya ‘nu gɔɔn- wɔn d ɔ -sü -bha ‘Biya,
Yopug ɔn -dhɛ, -Gɛnm ɛ,
‘Pɔɔbue -dhɛ -nu ‘gü.
‘Kwa =y ɔɔn sië "dhiʋ̈
bhoo, ‘yö ‘në -nu bha -a nu -kwɛ bha -yö =lɔɔ. -A
‘në dhebë -nu ‘wo =klang"dhiʋ̈ , -a =klang- ‘sɛɛnnë
-nu, -a ‘mɛ -nu ‘wo
kolɛzië, ‘mɛ -nu ‘wo
Nivɛɛsite -a -nu =gban -k ɔ
-yö ‘wɔn bha- ‘gü. -A ‘dhɛ
‘ö ‘wëësü, yö -mü =dhɛ
‘në ‘bha -nu ‘wo bha, -a -

nu ‘kpɔ -mɛ -nu =në ‘wo- nu zü =y ɔɔn ‘wɔn yaa suu
bha- -bha -a pö -sü ‘ka- nu -dhɛ =dhɛ : ‹‹‘Bha
=mɔɔ, ü -de -dh ɛ mɔɔ- pë
‘bha ‘yaa yi -g ɔ =dhɛ
‘wëë- ‘dhö kö yaa ü dhe
‘yi nu ü -dh ɛ.›› ‘Në ‘kpɔ mɛ, -kwa kwa –de ‘kun.
‘Kwa ‘dho -gleng suu bha-da ‘në -nu -bha.

Mɛ 'kɔn -wɔn -dede
Kwaa "su 'ö -kë "plɛɛ
'ka 'ö "kwi -zë 'ö- -dhɛ
zuɛɛn
bha,
-bha
-dhɛkpaɔyi -kaɔyaaga
(30) -naa -dede bha
'yö gɔ -maa ('viɔng do
'ö
gun
'go
sië
-Flanngsü "sɛ 'gü
'vɔng- 'so -dhɛ 'ö
'Flanngsü 'wo- -dhɛ
'Siadhö Dö 'Gɔlö 'ö
gun 'dho sië mɛtii
"sɛgɔ 'ö -kë Komɔɔ
-dhɛ 'ka, "mɔɔ- -zë -nu
-bha "sɛ 'ka 'ö -pö
=wee -yi =bhaa kö =ya
2

bo =loo -dhɛ -ziaan -bha mü.
=Dhɛ 'ö go 'Flanngsü, 'yö ö
"tɛɛpa "sɛ 'bha 'wo- Yemɛnë dhɛ -kë -a -bha 'pö- 'kpii- 'wo- dhɛ Sanaa -a 'gü. Yemɛnë -dhɛ
bha -yö -ya -sü 'ka Etiopi -dhɛ
waa- Adhabi Sauditë -nu
=zinng 'gü. -Dhɛ bha- 'gü, mɛ
'bha -nu -wo kë -lɔɔ 'yö gun
'dho- -naa ö bha "ta 'ka "dhiʋ̈ .
Komɔɔ -dhɛ bha -yö -ya -sü 'ka
Tangzani -dhɛ 'dhö, Somali dhɛ 'dhö Madagasikaa -dhɛ -nu
=zinng 'gü. "sɛ kpö -yiisiö -mü
'yö 'wo -ya -sü 'ka "yi =zinng
'gü mü. Mɛ këngdo ö -kɔ

"sɔɔdhu waa- mɛ
-yaaga (153) =në
'wo gun- 'gü. 'Në
dhebë
'në
dosengseng =në 'ö
kë dha. -Wa -dhɛ
Baya Bakadhi. -A
-kwɛ -yö -kaɔng do
ö ga =plɛ (12). -A
dhe -zë -a -gɔ -yö kë
-to 'gü. -A dë -zë
'yaa
gun-nu
=keng-. 'Mɛ -nu 'ö
'wo
ga
bha,
-Flanngsü -mɛ -nu
-wo -gun -kaɔng

"saɔdo ö ga "saɔdo (66)
'yö Komɔɔ -mɛ -nu 'wo
gun mɛ -kaɔng -yiisiö ö ga
"sɔɔdhu (45).
"Kɛɛ tɛanwɔn -ya -pö -ka
n pö, 'viɔng- bha =ya gun
=ya kë =zii. -Kwɛ -kaɔng
do ö "suesiö =në 'ö -yaa
kë. Mɛ 'bha -nu -sü -a
'klɔɔ- -mü =dhɛ -a sɔng
'yaa "gbɩɩ.
-Pamɛamɛ -ya -pö 'kwakë -së. -A 'gbɛ -dhɛ 'gü gɔ
-nu, 'viɔng- -nu 'ö -nu
sɔng 'yaa "gbɩɩ- bha 'yö

"Nimlʋʋ 26 "plɛɛ

-Kwɛ 2009	

kwa zuë" 'dhö dɔ- - "ta 'kpɔ.
bha -foodhö kö kwaa

Mɛ =slɔɔ -pë -nu -wɔn
N dheebhang, n dë -nu,
-a ‘dhɛ ‘ö ya -Pamɛamɛ
-yaa -blɛɛsü pö, -yaa
=plɛ -naa pö, ‘yö ‘go sië
‘mü ‘yö- -yaaga -naa
‘bha pö sië ‘zü ya.
“Tʋ̈ ng ‘ö ‘kwa dɔ- ‘gü ya
mɛ ‘yaa mɛ “tʋ̈ ng kë ta
-pë doseng ta -sü
‘gü.=saaga ‘gbɛ =ya kë
=saa -bha ‘yö -kë -së.
‘Yö- ‘bha ‘yii yö wü
-bha, =ya ‘dho “wɛɛwɛ,
‘yö ‘ü- ‘bha sü. ‘Bha ü
“tʋ̈ ng ‘to pë do ‘gü =ya
see- kö ‘bha ‘to.

-Dhöö -bhlaa -wɔn bha ‘wɔn -së -mü
Yö =në ‘kwa- -kë, =plɛ. Dɔ ‘ö ‘kwa wo
“iin ‘ö kwa dë -nu ‘wo- =dɛɛ ya, ‘Biya “pɛɛn -ta,
-kë ‘yö “kaflɩɩ waa- yö =në mɛ ‘gbɛ ‘dhö- ta
=kakao -nu bha -pö ‘ö -sü ‘ka. -A ‘pö- -mɛ -nu
-waa wo ya, -tosɛa =ya oo-, -a ‘mɛ -nu ‘wo “kwi
kë kwa -bha “gbɩɩ- =plöö oo-, -wa ta -sü
-dedewo kwaa- “pɛɛn ‘gü -ziisü.
-nu -ta bha. -A -wɔn ‘gü,
=Ya ‘go yö -zë ‘gü,
‘mɛ ‘kö pë ta -dhɛ -zë, ka -mɔɔ- -bha ‘pö ‘ö ‘ka
-a ‘bha ‘dhö ü -gɔ, kö -mlü -bhlaa “gblʋ̈ gblʋ̈
-bhö ü ‘gü dɔ “gbɩɩ- kö -nu kpɔ ‘ö ‘ka- -mlü
‘ü -dhöö -dhü ta. “dhɔɔ -nu dɔ. ‘Kwa ‘ke=Trɔɔn ‘ö- ‘gü, -a dhiang kë -kwaa -mlü -nu ‘kun
‘yaa zë -dedewo. -A -së. ‘Kwa- ‘dho pë -nu
-gɛn -mü =dhɛ kö -yö -kpa ‘ö- -kpɛa -nu -wo
yö- -bha, ü- “yi -bho to ‘ö ‘kwa- -nu =wɛnng.
“dhɔɔgɔ doseng ‘gü

Pë see- “tʋ̈ ng ‘yaa mü
‘ö ‘kwa dɔ- ‘ka ya.
Kö ‘kwa- ‘gü ma kö
‘kwa =gwëë bha ‘aa -yö
kë -oo?
‘Pë -nu ‘ö -a -nu ta
-sü =ya nu “tʋ̈ ng ya‘gü, -a ‘bha -mü ‘pö
-zɔɔsɛa ‘ka. “Kwi -zë -yö
ö bha pë -dhɛ zatrofa.
“Kɛe yö -zë kwa -dho -a
-bha pö =taama =tɔn.
‘Yaa yö -zë -a ‘ka, -ya do
‘yaa=gban
‘sü.

'Wɔn 'ö -gban -potaasü -wɔn -bha.
"Nʋnʋ yaa =ya nu "Kɔdivuaa

-Kwa kwa -de 'kun ! -Kwa
kwa -de 'kun
‘'Mɛ 'ö "nʋnʋ -dhɔ 'ö kwa -kë, -kwa kwa -de 'kun,

-nu "dhɔɔ dɔ 'zü "dhɔɔ -kɔ "gblʋ̈gblʋ̈ -nu 'gü,

"nʋnʋ yaa =ya nu "dhɔɔ 'kwëë-.

-gɛnmɛ -dhɛ waa- Bɔbɔ -nu 'gü.

-nu -bha -mü.

"Nʋnʋ bha =ya 'në 'sɛɛnnë 'gbɛ 'wo 'në -dee

-ya -sü 'ka- -ta yö -mü : ‹‹'Medë 'inö flɛnsi››‹‹Made

'gü.

-kɔ -nu 'wo -kë faamasi -nu 'ka bha- 'gü. 'Ö 'wo-

=plɛ -naa =në bha. -A -blɛɛsü 'ö gun bha -wo

"Nʋnʋ bha -wa -dhɛ bledilɛ kroasanng. 'Në -dee
'Sëëdhɛ 'ö =nëng -sü 'ka -a 'kplëë- bha, 'pë 'ö

in frence››. "Nʋnʋ bha, -yö =bɛdhɛ "dhɔɔ -dɔ 'gü

-A sɔnng -yö 'wëë- -kaɔng -yaaga (150).

-nu 'ka -a -nu "yan -ma 'flangbho -Flanngsü "sɛ
"Nʋnʋ suu =plɛ -naa 'ö pë 'dhö- "piʋ̈, -a

-gun -a -dhɛ sië melanië.

'Wɔn 'ö -gban troo -nu -bha mɛ wɔnkɔ -nu 'gü
"Kɔdivuaa mi =plɛ : =Bɛɛnaa 'Be- Dadie waa- Sidhiki Bakabaa=la 'ö 'wo-=slɔɔ
"Kwi -a "su 'ö -kë zuee "saaga (8) bha, -wo kë Aliziödhi 'ka, -a -bha teatrë kë -dhɛ 'gü.
'ka 'ö 'kwa- -dhɛ -gbɛkɔ "Kɔdivuaa mi =plɛ -gba 'pö- 'kpii- 'wo- -dhɛ =Bɛɛnaa bha, -yö -kë
bha, -a -bha -dhɛkpaɔyi =la 'ka mɛ tii "sɛ 'ö -kë Aliziee bha, -a -bha 'sëëdhɛ -bɛn zë -mɛ
3

"Nimlʋʋ 26 "plɛɛ

'kpii- do 'ka "kɔdivuaa.
=Ya =la =slɔɔ 'gbɛ. -Yö
kë- do -slɔɔ -kwɛ 'ö -kë
1956 'ka bha- 'gü, kö ya 'sëëdhɛ -be 'ö- 'tɔ
'dhö -kë ‹‹'Pödhɛ 'ö mɛ
'yaa ga- -bha›› 'ka -yaa
-bɛn zë, 'yö- =plɛ -naa
=slɔɔ -kwɛ 1968 'ka'gü, kö -yaa 'dhɛ 'ö -kë
‹‹"Niyɔɔkë =Patrɔnng››
'ka, -a kë. 'Yö -a -yaaga
-naa =slɔɔ -naa 'zü bha.

"kɛɛ -ya -nu =gban -slɔɔ
-a -bha 'sëëdhɛ -ya -sü
=në- "gblʋʋ "piʋ̈ .
'Sidhiki Bakabaa
-zë "sinima kë -mɛ
'kpii-dede
-mü.
"Kpʋngtaa -dhɛ -to
"dhʋ̈ -sü -ya -dɔ. -Yö
=la 'kpii- -slɔɔ kö -ya
"sinima 'ö- 'tɔ 'dhö -kë
‹‹"Usimanë Sangbɛnö
-bha kanng Tiaroyë ››
'ka -yaa -wo. Bakabaa
bha, yö =në troo -kë

-Kwɛ 2009	

'gü -kɔ 'kpii- 'ö kwa -gɔ
'Biya "kwanngdhɛ 'ö kë "Trɛsiövilö 'ka- 'gü
bha, =në- didhɛtëë
'kpii- 'ka. -A -bha yë
-mü –a "slë mɔɔ- -sü
'ka kö mɛ "bhɩɩdhe -yö
'go "gan 'gü. Pë 'ö- -nu
-zɔn "sinima 'gü 'yö 'wo
bha.
=Ya 'go mü
-Gbekɔ "su 'ö ya, 'ö sü-dhɛkpaɔyi -kaɔdo ö ga
"saaga (18) -bha 'ö yö

'ka -a -kaɔng =plɛ ö ga
"sɔɔdhu (25)
-bha,
=bhlëë -dho -ya 'ka
"sinima kë do 'bha 'ö
-kë 'pë "Kɔdivuaa 'në
'ka 'wo- -dhɛ Timite
Basudhi, -a -bha. -Yö
-dho kë- Mɛtii "sinima
troo 'kpii- 'kaɔng do ö
ga =plɛ -naa –zɔn -sü
'ka.

"Yɩɩ -wɔn
-Tɔ ‘ö- -gɛnga ‘dhö do

‘taablë -bha =dhɛ -tɔ bha“gban ga do ‘yaa mü. =Dhɛ ‘ö
-kë “dhϋ, ‘yö pë -kpa -mɛ
bha- dhɛa’’ kpɔ -tɔ “gban ga
do ‘ö to- -wɔn ‘ka; ‘yö- pö ö
=patrɔnng -dhɛ -tɔ =gban
“pɛpɛ “gban ga -yö do.
‘Yö- =patrɔnng ‘dhö- pö :<<
‘Bha- -dhɛ yö ‘mɛ do =dhɛ -tɔ
“gban ga -yö do ? >>

“Kwi gɔn do =në ‘ö- pö ö bha pë dho ‘go- yë “dhiϋ =midi ‘ka kö- -tɔ
-kpa -mɛ-dhɛ -yö -tɔ do -kpa. ‘Ö =ya ma. ‘Yö ‘wɔn =slɔɔ- ‘gü
‘Wɔn bha ‘yö -kë -nu -gɔ zɔɔdhe ee ? ‘Bhii- pö -tɔ =gban “gban ga
‘ka. ‘Yö- =patrɔnng ‘dhö- pö : << -yö do -ee ? >>
-Ko ‘dho -dhɛga -tɔ
-kluu ‘gü
‘Yö pë -kpa -mɛ bha ‘ö- pö: <<
kö -tɔ “gban ga ‘dhö do kö ‘ko=Patrɔnng, -tɔ bha ‘ö gun gbɔ ‘gü, n -zo
-dhɛ yö. >>
-yö kë -bhɔ; ‘mii kë- pö: -psss, -psss =dhɛ
‘Yö ‘wo -ziö. ‘Wo =loo mü kö -tɔ
ü -bha ‘dhö, ‘pë ‘ö -kë ‘ö- “gban ga ‘dhö
-dhee do -yö -ya sië ö -yaan -ta. ‘Yö
do bha, ‘yö bha.
“kwi gɔn bha ‘ö- pö: << -psss, -psss.
Kimse Etiɛnö
>> -Aga, ‘yö -tɔ bha ‘ö =wlüü. ‘Yö
“kwi gɔn ‘dhö- pö: << ‘Bha -dhɛ yö -

"Gwϋng
Kwa dë -nu -wa -pö =dhɛ : <<=Nawaan -mɛ =në 'ö dhebë zii 'dhö 'gu sü- -gɔ. >>

Pë -Wlangda -sü

Kwaa- "yʋʋ -mü, kwaa"yʋʋ -mü !

"Gwɛɛtaa "sɛ -bha "gbɔfɔnama "iin "kumana

=gban "pɛpɛ ka -gɔ kö 'ka nu mü. Kö mɛ

sɛɛnnë (Preefe) 'ö 'wo- nu- -dhɛ bha, yöö nu -ya

"pɛpɛ 'ö "gwɛɛtaa -mɛ -nu -dhɔ 'dhö ka -kë, -ka

"Sangtaa "kwi -a "su 'ö -kë 'Utö 'ka, “kɛɛ ‘ö kwa -

nu yi -dhɔ -bha. Yi -dho yi -kɔ -ya ka -dhɛng -

zë ‘kwa- -dhɛ “Zɛ bha, -a -dhɛkpaɔyi "saɔplɛ (7) 'ö

bha -së -dede 'ka.

-kë kwaa- "Kɔdivuaa -sɛ -bha -yaflëëgüsü "iin

-Ka nu, -ka nu. Kwa -yɛɛ -yö “gwɛɛtaa.

depanngdanngsü -dhɛkpaɔyi 'ka bha, -a 'ka. =Dhɛ
"dhʋ̈ kö "Gwɛɛtaa -mɛ -nu -Pamɛamɛ -ya -dhɛ mɛ
	 ‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka

bɔ. Yii- ‘drɛsü -mü 08 BP 857 Abidjan 08 ‘ka. Tel. 22.43.12.72.

4

‘Mɛ -nu ‘ö ‘wo ‘sëëdhɛ ‘ö ya- -kë, wo -mü =Sai Zoziasü , "Dhɔɔgbö Zafe, =Kesɩ Mɔyan

"Nimlʋʋ : 27 "Su : "Zɛ -Kwɛ : 2009
'WƆN -TAƆNG -MA 'GÜ 'SËËDHƐ

"Su -bha 'sëëdhɛ -mü		"Gwɛɛtaawo	

Mɛ -dewo -yö -së

-Pamɛamɛ ‘ö -kë kwaa- naɔ “gblʋ̈ gblʋ̈ -nu -ma ‘gü ‘sëëdhɛ ‘ka bha, -a -bɛn zë -mɛ -nu yi ka faan -dɔ,
-Gblüdë -a ‘në -nu kö ‘ka ka faan dɔ -a -wo pö -sü -bha -dedewo. -A -kun "gbɩɩ- -mɛ =në 'ö- =trɔɔn
=slɔɔ. 'Mɛ 'ö ö -de nu -a -wo pö -sü -dhɛ -a =trɔɔn -yö -dho yö- -bha.
̈

Kwaa- =danwo pö "sɛ 'gü -wɔn
￹

’Pë ‘ö kwaa- plesidanng ‘ö
"plünng bho kwa -dhɛ
"Su ‘ö -kë "plɛɛ ‘ka ‘ö "kwi ‘dhö- -dhɛ zuɛn bha, kwaa- "sɛ -gɔ "dhiʋ̈ -mɛ -yö -kë -nu kwaa- "sɛ ‘gü, "Maa
"sɛ ‘gü, ‘ö sü -a -dhɛ =kpaɔyi -kaɔng do (10) -bha ‘ö yö- ‘ka -a -kaɔng do ö ga "saaga (18) -bha, -yö -gun
mü. -Yö kë -dho Gbiaangwinng ‘ö dho Gwaagwinng ‘pö. -Ziaanwo -yö kë -da nu wo "gunng -kɔ ‘ö
Gwaagwinng -a ‘gü. Naɔ ‘ö- "dhiʋ̈ =loo kwa -bha ‘ö mɛ "tʋ -ma kun -a do -mü =dhɛ -ya -pö =Gee
Wlobɛɛ bha, ö -dho nu- -a =gee ‘ka "su ‘ö -kë ‘Utö ‘ka, ‘ö ‘kwa- -dh ɛ "zɛ bha, -a ‘gü. =Dhɛ ‘ö go- ‘dhɛ
bha- ‘gü, ‘yö -we -a -bha kö kolɛziö -dhɛ ‘ö Gbiaangwinng bha =Gee Wlobɛɛ ‘tɔ -yö -ya -a -bha.
‘Siiplöö : -A ‘dhɛ ya ‘wɔn yaa -mü. Kwa dë ‘kpii- ‘ö ‘kwa gun- -dhɛ sië "Yibha -Bhɛɛ kuu gbö ‘ö gun "sɛ
dë ‘ka, depite ‘ka bha =në -Zlaan -yaa -kɔ ‘kun ‘Biya "su ‘ö -kë "plɛɛ ‘ka bha- ‘gü. -A -wɛɛ ‘yii bho =kö.

L’orthographe DAN
Voici ce que nous pouvons utiliser
pour savoir lire et écrire en langue dan.
Les consonnes et les voyelles que vous
ne voyez pas ici sont les mêmes qu'en
français.
Attention:
1. c, h, j, qu et x n'existent pas en dan.
2. r ne se trouve jamais au début d'un
mot.
Voici le reste de l'alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
Kwaa-sɛ
ee "Kɔdivuaa
=wee
sel 'gü -wɔn
ɛ
"pɛ
déchirer
ɛɛ 'Wɔn
=wɛɛ
moquerie-nu -bha
'ö -gban =klangɛn
-gɛn
pied
Dhioo
'ö
ɛɛn
=gblɛɛn
long
ë
pë
chose

ëë
ën
ëën
ɛa
ɛan
gw
in
iin
ɩ
ɩɩ
kw
ng
oo
ɔ
ɔn
ɔɔn
ö
öö
u
un
uun

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö
töö
"su
bun
=yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
'gü
intérieur
üü
"güü
amère
ün
=blün
miette
üün
glüün
rouler
ϋ
"gϋ
brûler
ϋϋ
"bhϋϋ
tarir
ʋ
"tʋ
oreille
ʋʋ
"tʋʋ
sauce
-Wo 'dho -kɔ ( Les tons )
très haut "dhü arbre
haut 'kɔ
moyen dë
père

bas
=zɛ termite
très bas
-dhɔ
très haut + très bas "klang- singe
haut + très bas 'yënng- soleil
moyen + très bas saa- savon
bas + très bas
=gööiroko
moyen + très haut gɛan" scorpion
moyen + haut kpuu'
souche

"Nimlʋʋ 27

"Su : "Zɛ -Kwɛ : 2009

-Kwaa “Kɔdivua -sɛ ‘gü -wɔn
Gizamɛ "tʋ̈ng =nɛ
"Tʋ̈ng 'ö 'kwa dɔ- 'ka

pase -a 'ka -a –gbekɔ -

këng =plɛ ö -kɔ "sɔɔdhu -

'ö yö- 'ka -a -kaɔng do (1-

gizamɛ

-yiisiö (zuee 14) 'ka. 'Mɛ -

-nu -bha -yö nu sië. -Wo

'Mɛ -nu 'ö woo gɛnyɛn

ya =klang- -nu -bha
"tʋ̈ng

bha.

dhɛkpaɔyi -kaɔng do ö ga

waa mɛ -yaaga. Breve -mɛ

"Su 'ö -kë "zɛ 'ka bha

nu 'wo- pase bha -wo -gun

mɛ 302 354 'yö 'mɛ -nu

-nu

waa- mɛ "gblü -kaɔng

'bakö pase 'ö sü –gbekɔ

=në =klang- 'sɛɛnnë
'ö

woo

'dho

kolɛziö, 'wo wo -bha

mɛ "gblü këng -yaaga

"saɔplɛ ö ga do waa- mɛ

woo dho Nivɛɛsite 'ö 'wo

10) -bha 'wo mɛ 161 870.

-wo -dho -a -nu 'tɔ nu-

zuee -dhɛkpaɔyi 28 'ka

(zuee) -dhɛkpaɔyi do -bha

"Kpʋngtaadhɛ -wɔn -bha
=Mlɛɛkɛn plesidanng -bha ‘dho ‘ö- wo Gana “sɛ ‘gü
Mɛ tii “su ‘ö -kë
-gbekɔ ‘ka ‘ö “kwi
‘dhö- -dhɛ zuee bha, -a
-bha -dhɛkpaɔyi =plɛ ‘ö
‘wo -kë -kaɔng do
waa- -kaɔng do ö ga
do (10 waa- 11) ‘ka
bha,
=Dhamlɛɛkɛn
“sɛgɔ -bha plesidanng
‘ö ‘wo- -dhɛ Badhakö
Obama, -yö kë -dho
Gana
-mɛ
-nu
=tuaabho. Obama bha
mɛtii -nu ‘ö ‘wo kë dho
=dhuëngdhɛ -ta ‘yi
bha- ‘ka, -ya ‘mɛ -nu
bha, -a -nu ‘gü -në do
‘ka. Yö -zë -a dë -nu wo -go mɛtti “sɛ ‘dhɛ
‘wo- -dhɛ Kenia bha,
=në- ‘gü.

‘Yö -më ‘ö -kë ‘yö -kwɛ -kaɔng ö ga -bha,
Obama bha ‘yii ‘dho Gana -mɛ -nu =wa
mɛtii “sɛ -nu ya -a ‘bha plesidanng ‘ö yöö -ya
‘gü =dhɛ kwaa- “sɛ -nu “sɛ “dhiʋ̈ , -a =votee kë,
‘dhö, ‘yö dho Gana - ‘yaa kë “dhinaa ‘ka. ‘Mɛ
dhɛ =në- ‘gü ? ‘Wɔn ‘yii gɛnyɛn, ‘yaa- kë
‘yaa kë “wɛɛ kö- -gɛn “dhinaa
‘ka
‘yaa ‘dhö.
-A -gɛn - tongtongdhö. -Ya -kun
blɛɛsü -mü =dhɛ, Gana - ö -bha ‘ö dho ‘ö
sɛ bha =në ‘ö -kë mɛtii - ‘yaannu.
nu “kɛɛ ‘ö kwa kwi ‘dhö
-A -yaaga -naa -mü
tii, -a “sɛ -blɛɛsü ‘ö -ya =dhɛ ‘wɔn ‘ö -gban -a -nu
‘flëë- ‘gü -sü =slɔɔ ‘ö –bha “sɛ “gla -wɔn -nu
“kwi
‘dhö-dhɛ -bha, Gana -mɛ -nu -kɔ
depanngdanngsü bha, - -ya -wɔn -bha -së -dede
a ‘ka. -Ya -slɔɔ -kwɛ ‘ka.
“gblüdo waa- -kwɛ Gana
-sɛ
bha,
këng “suesiö waa- -kwɛ =Dhamlɛɛkɛn
-kaɔng “sɔɔdhu ö ga plesidanng -nu -yaaga
“saɔplɛ (1957) =në- ‘gü. -naa =në ‘ö nu ‘mü ‘ö
-A -gɛn =plɛ -naa -mü -kë Badhakö ‘ka bha. -A
=dhɛ =ya =mɔɔ dha “yi mɛ -blɛɛsü =plɛ ‘ö ‘wo
2

nu Badhakö “dhiʋ̈ kö
-wo “sɛ “dhiʋ̈ bha, wo
-zë “kwi “puu -dede -nu
-mü. -A mɛ -blɛɛsü -yö
kë -nu -kwɛ 1998 ‘gü.
-Wa -dhɛ Bili Klingtɔnö
‘yö- mɛ =plɛ -naa ‘wo-dhɛ ‘Zɔɔzië ‘Busië. -Yö
kë -nu -kwɛ 2008 ‘ö -ziö
ya- ‘gü.
Badhakö nu -sü bha -a
“dhia -dede -yö kë -ma
Gana -mɛ -nu ‘gü, ‘ö ma
-a -nu “sɛ -gɔ “dhiʋ̈ -mɛ
‘ö ‘wo- -dhɛ ‘Diɔnö Ata
Milsë, ‘ö -ya “sɛ -gɔ
“dhiʋ̈ zangvie ‘ö ‘kwa-dhɛ -buu -faa ‘ö -ziö ya
‘ka (2009) bha- ‘gü.
Gana “sɛ bha -a ‘gü
-mɛ -nu -wo -mɔɔ mɛ

"Nimlʋʋ 27

"su : "Z ɛ

-Kwɛ : 2009	

“miliɔnng -kaɔng =plɛ ö =Dhɛ Obama ‘ö nu, -yö mü ‘ö ‘wo gun ‘mɛ -nu
ga -bha.
kë -dho ‘kɔ ‘bha ö Gana woo
‘dho
=dhuëngdhɛ -ta -a -nu -nu ‘ka =Dhamlɛɛkɛn ‘Kapë Kostë. ‘Ö go Gana dho
‘mü,
-yö
-da sië ‘mü ‘yö -wa ‘dho- bha, -dhɛ ‘gü. -Wa -dhɛ -pö ‘kpii-, Akra ‘gü ‘ö “kidhʋng =plɛ.

Mɛ =slɔɔ -pë -nu -wɔn
=Kakao suu -dee =ya nu
=Kakao bha gɔ 'ö

'ka- -bha. -Yö -nu

bho- -bha. -A "kadhi

'dhɛ yöö ta kwɛɛ -yö

'wo- -dhɛ

"dhʋ̈ kö pë ta -mɛ

do -waa bho, -yö -kë

"kadhi "gblü -kaɔng

-biangsü "gbɩɩ- bha

"vaandhö. =Kakao

"suesiö. -Wa -bho

=mɛɛsödɛsü, 'ö
=në- 'tɔ 'dhö -ya -sü

-nu -wo =naɔ =slɔɔ

"kidhʋng këng

bha "yua 'yaa pë 'bha

do ö ga "sɔɔdhu.

"su =gban 'ka. -A

'Wɔn 'ö -gban -potaasü -wɔn -bha.
"Yɔn "yi
-A ‘dhɛ ‘ö yö -yö -dho ‘në ‘kpɔ -dhe -nu “piϋ. =Ya kë =dhɛ ‘në ‘kpɔ -dhe -nu ‘ka ‘në ‘kpɔ, ‘ö
dho ‘ö yö ‘ka “su “sɔɔdo -bha, ‘ka ‘dho “yi nu ‘në -dhɛ tongtongdhö. -Ka “yɔn doseng =në- -nu -a -dhɛ.
-A -kë “dhϋ -sü bha -yö faan nu ‘në -dhɛ; ‘ö “yua ‘gbɛdhɛ bhɔ- -dhɛ taa =gblɛɛn. 'Pë 'ö "yɔn "yi 'gü 'yaa
"yi 'gü. -Kaa kë =dhɛ Dheasɔ -bha ya- 'dhö.
Yö =në ka "yan 'dhö- -bha bha.

Dheasɔ 'yɔn nu sië 'në -dhɛ

'Wɔn 'ö -gban troo -nu -bha mɛ wɔkɔ -nu 'gü
De ‘ö dho ‘sü -dhoo kpö -zuö -mɛ -tiaandhe ‘ka kwaa- mɛtii “sɛ -to “dhʋ̈ -sü ‘gü?

3

"Nimlʋʋ 27

-Kɔlookota

'ö

"Su : "Zɛ -Kwɛ : 2009

-mɛ -nu 'ö- -nu 'tɔ 'dhö

go Libedhia "iin "Yi

(Aflikö

Mamudë

'Ɛlë

-to "dhʋ̈ -sü 'gü 'ö

=nɛ:

'ka -kwɛ -yaaga 'ö ya :

(Ezitö),

Laabi

-mɛ

-naa

Kamörunë. Abedi Pele

'gü. -A mɛ 'bha -nu 'tɔ

Belumi

'ö

'ö 'wo dɔ 'ko "piʋ̈ ya :

go Tinizi, Badu Zaki

-nu 'ö- -nu -wɔn 'dhö

-mɛ -dede 'ö- 'tɔ

Abdedi bha =në 'ö kë

(Ezitö),

Eto

-kwa kwa "tʋ dɔ kwa

-tun =kö bhɔ, 'ö-

=slɔɔ

'gü.

Drogba

("Kɔdivuaa),

-kɔ "yɛ -a -bha kwa

=badhong

Alziöri, Zɔɔzë Woya 'ö

Lukasü

"kpʋng =taa -dhɛ
-kë =badhong -zuö

-kolookota 'ka bha,
-ya

"piʋ̈

=badhong

-zuö

=ya bhɔ "iin 'ö

dɔ. -A -wɔn 'gü,
-zuö

'sëëdhɛ -ta =kö, wo
Wlozie

Milaa

'ö

go

'ö go Gana, -kwɛ -yaaga
1991,

1992,

1993

-dhoo kpö -zuö -sü =la
'ka-

-nu

Dhabatë Mayɛɛ 'ö go

=zlöö -yö kë =la -slɔɔ
1989, 1994, 1995 -a -nu

=nɛ : Terɛkö Dhiabë 'ö

(Marɔkö) Osamö Asɛn
Samiɛlö

(Kamörunö),
Zomo

Sono

Didie
waa-

Barɛkö

di

waa-

'Sidë),

Katibë

Bɛn

Lakdaa

(Alziödhi)

Salifë Keita (Mali). 'Mɛ
'dhö 'yö 'wo bha. Kö
-ta. 'Mɛ 'ö 'wo dho wo
-dho -a dɔ-.

Dhadebe

"Yɩɩ -wɔn
-Dhɛ 'ö 'wo =gloo- -bha 'waa =sua kë- -bha.
=Klang-

-dhɛkpaɔyi 'në 'bha. N dë

-dhɛkpaɔyi 'ö kë- -dhɛ

ü dë -yö =dhɛ ? "Yʋ̈

-dhɛkpaɔyi do 'ka

'dhö- gba- 'ka. =Dhɛ 'ö

-dede 'ka didhɛtëë "piʋ̈

?›› -A -yɔɔ 'yii =slɔɔ-

didhɛtëë "piʋ̈ 'yö- pö

-ziö 'yö- dë -yö ga =tɔn

kö 'ü n gba -dhɛkpaɔyi

-bha, 'bhaa =sua kë-

-nu kö 'ü n gba

-a

didhɛtëë 'dhö- pö : ‹‹"Yʋ̈

"dhiʋ̈ 'në do =në
'yö nu -a -nu -bha
-dhɛ :‹‹-Gɔmɛdë, a

=ya ga.›› 'Yö didhɛtëë
"tʋ̈ng kpö 'në 'bha 'dhö
-dedewo, "kɛɛ kö 'në bha
-zo

=ya

bhɔ

bha- 'ka. 'Yö nu "gbʋ

'ö- pö :‹‹Didhɛtëë, a -nu
'ka. N dë =ya ga.›› 'Yö

mɛ do -yö -ga =plɛ -ee
-gɔ. -Dhɛ 'ö 'ü =gloo-bha

“Gwënng
‹‹'Mɛ 'yaa yöö =gwëë 'yaa -gleng ma.››

Pë -Wlangda -sü
Troo 'kpii- : Sangtaa

"kumana

"Gwɛɛtaa "sɛ -bha "gbɔfɔnama "iin "kumana sɛɛnnë (Preefe) 'ö 'wo- nu- -dhɛ bha, kwa- -pö yöö nu -ya "Sangtaa
"kwi -a "su 'ö -kë 'Utö 'ka, “kɛɛ ‘ö kwa -zë ‘kwa- -dhɛ “Zɛ bha, -a -dhɛkpaɔyi "saɔplɛ (7) 'ö -kë kwaa- "Kɔdivuaa -sɛ bha -yaflëëgüsü "iin depanngdanngsü -dhɛkpaɔyi 'ka bha, -a 'ka. =Dhɛ "dhʋ̈ kö "Gwɛɛtaa -mɛ -nu -Pamɛamɛ -ya dhɛ mɛ =gban "pɛpɛ ka -gɔ kö 'ka nu mü. Kö mɛ "pɛpɛ 'ö "gwɛɛtaa -mɛ -nu -dhɔ 'dhö ka -kë, -ka nu yi -dhɔ -bha.
Yi -dho yi -kɔ -ya ka -dhɛng -bha -së -dede 'ka.

-Ka nu, -ka nu. Kwa -yɛɛ -yö “gwɛɛtaa.
‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ. Yii- ‘drɛsü
-mü 08 BP 857 Abidjan 08 ‘ka. Tel. 08 18 08 88 / 06 39 04 88
‘Mɛ -nu ‘ö ‘wo ‘sëëdhɛ ‘ö ya- -kë, wo -mü =Sai Zoziasü , "Dhɔɔgbö Zafe, =Kesɩ Mɔyan Dhifɔngsü, Valangtɛn Vidrinö
waa- Edhɛna Pɛdhɛkwalösökaya ‘ö- -nu =gban =plɛ ‘wo go Dhusi ‘ö -da “Anɛsü ‘ö go ‘Suisü , -a -nu ‘ka.

4

"Nimlʋʋ 27

"su : "Z ɛ

-Kwɛ : 2009	

‘Wɔn yaa kë –sü =ya sɔ =dɛɛ -dedewo
‘Në dhebë ‘në ya, -a -kwɛ -yö kaɔng do ö ga do ‘yö dho ö dhuëë- =keng- ‘yö- dhuëë bha ‘ö ‘gu dɔ- -bha.

5

"Nimlʋʋ : 27 "Su : "Zɛ -Kwɛ : 2009

"Su -bha 'sëëdhɛ -mü		"Gwɛɛtaawo	

"Nimlʋʋ : 28 "Su : -Zroo -Kwɛ : 2009
'WƆN -TAƆNG -MA 'GÜ 'SËËDHƐ

"Su -bha 'sëëdhɛ -mü		"Gwɛɛtaawo	

Mɛ -dewo -yö -së

-Pamɛamɛ ‘ö -kë kwaa- naɔ “gblʋ̈ gblʋ̈ -nu -ma ‘gü ‘sëëdhɛ ‘ka bha, -a -bɛn zë -mɛ -nu yi ka faan -dɔ,
-Gblüdë -a ‘në -nu kö ‘ka ka faan dɔ -a -wo pö -sü -bha -dedewo. -A -kun "gbɩɩ- -mɛ =në 'ö- =trɔɔn
=slɔɔ. 'Mɛ 'ö ö -de nu -a -wo pö -sü -dhɛ -a =trɔɔn -yö -dho yö- -bha.
̈

Kwaa- =danwo pö "sɛ 'gü -wɔn
￹

"Kwi -a "bü -wɔn 'ö
'Dannëngdhö

"Kunmana

sɛɛnnë

'ö

'dhö, -wo kë -niëë 'Dannëng "sɛ

=në dha nu, "kɛɛ -a -ga 'yö "bü

-dhɛ 'kpii- 'ö 'wo- -dhɛ Tanri

bha- 'gü, -wo kë 'wɔn -slɔɔ -a 'gü

=Taama -sü ya- 'gü woo "sɔdha

'wo "Dannëngdhö -a -nu -gɔ

Kuanlö,

Duelö waa-

-nu bha- -bha kö 'wa 'dho- -nu

"gbɔfɔnama 'kpii- 'ö -kë Kole -nu -wa see- -sü 'ka -dedewo.
'mɛ 'ö =dhaglitii

"Kunmana -ya -pö -a -nu -dhɛ

Kö 'mɛ 'ö "kwi -a "bü -nu 'wo

('wɔn 'ö -gban pë ta -wɔn

=dhɛ 'pë 'ö -kë 'ö dha 'yaa ban

'kun.

"Dannëngdhö 'dhö, "dhü 'yën
bha -a -gɔmɛ 'dhö, "dhasi -nu
-mɛ

'Blaima

'ka waa-

Doso

'dhö,

-bha) -wɔn -yö -gban -a -bha

'gü "kwi -a "bü -ga -dhɛ 'gü. -Dhɛ
=dhɛ "bü 'ö 'pö- -nu 'wo -kë :
Ganniba,

Sioba -a -nu "pɛɛn "piʋ̈ bha, mɛ

'gbɛ 'zü bha -a -gɛn -mü =dhɛ "bü

'yaa 'dhö 'zü.

-nu bɔ kö -wo wo "yan 'to "bü
see-.

kwaa- "pɛɛn -ta, -kwa kwa -de

L’orthographe DAN
Voici ce que nous pouvons utiliser
pour savoir lire et écrire en langue dan.
Les consonnes et les voyelles que vous
ne voyez pas ici sont les mêmes qu'en
français.
Attention:
1. c, h, j, qu et x n'existent pas en dan.
2. r ne se trouve jamais au début d'un
mot.
Voici le reste de l'alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
Kwaa-sɛ
ee "Kɔdivuaa
=wee
sel 'gü -wɔn
ɛ
"pɛ
déchirer
ɛɛ 'Wɔn
=wɛɛ
moquerie-nu -bha
'ö -gban =klangɛn
-gɛn
pied
Dhioo
'ö
ɛɛn
=gblɛɛn
long
ë
pë
chose

ëë
ën
ëën
ɛa
ɛan
gw
in
iin
ɩ
ɩɩ
kw
ng
oo
ɔ
ɔn
ɔɔn
ö
öö
u
un
uun

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö
töö
"su
bun
=yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
'gü
intérieur
üü
"güü
amère
ün
=blün
miette
üün
glüün
rouler
ϋ
"gϋ
brûler
ϋϋ
"bhϋϋ
tarir
ʋ
"tʋ
oreille
ʋʋ
"tʋʋ
sauce
-Wo 'dho -kɔ ( Les tons )
très haut "dhü arbre
haut 'kɔ
moyen dë
père

bas
=zɛ termite
très bas
-dhɔ
très haut + très bas "klang- singe
haut + très bas 'yënng- soleil
moyen + très bas saa- savon
bas + très bas
=gööiroko
moyen + très haut gɛan" scorpion
moyen + haut kpuu'
souche

"Nimlʋʋ 28

"Su : -Zroo -Kwɛ : 2009

-Kwaa “Kɔdivua -sɛ ‘gü -wɔn
Gɔ =saa -bha -da ‘ö yöö wo- ‘gü
"Kwi -a "su 'ö -kë

-yiisiö (70) -yö -da -sü 'ka

-zuö -a =saa -ta. "Gbaka

'dhɛ 'ö gun 'wëë- këng

'ö

-mɛ -nu 'wii wo "dhi bho-

"sɔɔdhu (25) -da -a sɔnng

-yaaga (1500). Glɔɔ -kɔn 'ö

'mɛ- 'ka -kwɛ ya- 'gü,

'kwa-

-dhɛ

-gblɔdhee bha, 'ö sü

-a 'dhitrëë do -ta, "kɛɛ gɔ bha bha woo 'wëë- ga
-ta. Gɔ "gaadhiʋ̈ -mɛ -nu

-ta. Gɔ -nu 'wo dho 'pö- -kɔ

-a -bha -dhɛkpaɔyi

-gɔ -mɛ -ya -pö "dhʋ̈. -A -nu 'gü, woo 'wëë- këng do

'ka

-bha,

-dhɛ 'yaa =gblɛɛn 'zü kö

-da -sü 'ka "dhiʋ̈.

=ke "sɩ "kwi =plöö bha

"saɔplɛ (7) -bha 'ö yö

-wɔn 'gü -wa -pö =dhɛ -a

'sanngsü sɔnng -yö

'wo takisi 'ö 'kwa- -dhɛ -tia bhöpö sɔnng yöö -da -ta.

'Wëë- -kaɔng do ö ga

woo 'wëë- -kaɔng do (50)

=dɛɛ

(500) -da -a sɔnng -ta.

=Ya kë 'pö "dhʋ̈ kö -

=plɛ (1000) =ya kë këng

gun këng do (500), -kaɔn
-yiisiö (200) =ya -da -a
-ta.

Kö -ya kë “gbɩɩ-.

-Ziaanwo =dhotɛɛ -nu 'gü,
-plang sɔnng -ya -da 'gü. -A

"Kpʋngtaadhɛ -wɔn
“Tan bho -mɛ ‘kpii- ‘wo- -dhɛ Mikaɛlö Zakösɔngnö, -a “saa“Tan ‘bha ‘wo- -dhɛ
‘Pɔpö, -a bho -mɛ ‘kpii‘ö gun “kpʋng =taa, -a
-wɔn =ya see-. -Wo
-gun -a -dhɛ sië Mikaɛlö
‘Zakösɔngnö. -Yö -gun
mɛtii -nu ‘ö ‘wo kë dho
‘yi bha -yi bha ‘ka
=dhuëngdhɛ
-ta
=Dhamlɛɛkɛn “sɛ ‘gü, -a
‘gü -në do ‘ka. -Wo -së
‘ö gun -a -gɔ -a “siman
“yɔɔ ‘yaa gun. ‘Në bha
-a -wɔn -yö -see -kwɛ
(2009) ya- ‘gü, -a -bha
“su ‘ö -kë ‘zuɛɛn ‘ka ‘ö
‘kwa- -dhɛ “plɛɛ -a -bha
-dhɛkpaɔyi -kaɔng =plɛ
ö ga “sɔɔdhu (25) ‘ka,
‘Lɔɔsü
Angziölɛsü.
“Kpʋng =taa -dhɛ -to
“dhʋ̈ -sü -yö -gun -a dɔ sü ‘ka. -A suu -yö -go

kwa -gɔ “Kɔdivuaa,
Abuaso
-sɛ
‘gü.
Mikaɛlö -yö kë -nu
-ziaanwo ‘yö -kwɛ ‘ö
-kë 1992 ‘ka bha -a
-bha “su ‘ö -kë fevrie
‘ka, ‘ö ‘kwa- -dhɛ -Buu
‘kpii-a
-bha
-dhɛkpaɔyi -kaɔng do
ö ga -yiisiö ‘ka. -A suu
-yö -go Aka Esoɛn -gɔ
‘kɔdhi ‘gü Krɛngziabo.
‘Ö nu Ayi -nu bha -wo
kë wo -kɔ -ya -a
-dhɛng -bha -së -dede
‘ka. Mikaɛlö -yö kë
‘wɔn -së ‘gbɛ kë -sü
“plünng -bho -a -nu
-dhɛ. -Yö kë- -pö yöö
-naa “dhɔɔkwëëdhɛ
dɔ. Yöö -nu -bha
‘kpinng‘ö
dho
“kwanng- -dhɛ ‘ö -kë

2

Abroki ‘bɔɔ- dö ‘Bia‘ka, -a kë gudrɔnng [gu
‘drɔnng-] ‘ka. =Dhɛ yöö
Sangwi -gblüdë ‘ö
Abuasso, Nana Amɔ N
dufu -yiisiö -naa -ya ‘gü
-kɔ -pë kë ‘köö -ya mü
‘ö kuranng “dhü -kaɔng
-yaaga ö ga “sɔɔdhu gban. “Dhɔɔkwëëdhɛ ziaan bha -yö kë- “kpan
-ya. ‘Wɔn “pɛpɛ bha -a
=gban -yö -to “dhiʋ̈ ‘yö
‘në bha -a -wɔn -yö -kë.
-Wa -wɛɛbho -gbekɔ
-dhɛkpaɔyi
7
‘ka
=Dhamlɛɛkɛn “sɛ bha‘gü mɛbhɩɩdhe ‘ö -ziö
“gblü -kaɔng do ö ga do
(11
000
)
pongpongdhö, -a -nu
wëëdhö.

Mikaɛlö
‘Zakösɔngnö “saaAgni -nu ‘wo
Abuaso bha -wa -pö
woo ‘në bha -wo
-dho -a “saa- kë-gbekɔ (zue) ga -yi
‘ka. ‘Ö sü -a
-dhɛkpaɔyi -kaɔng
-yaaga ö ga do (31)
-bha ‘ö yö- ‘ka “su
‘dhɛ ‘ö dɔ- “piʋ̈ , ‘ö
-kë “zɛ ‘ka bha -a
-bha
-dhɛkpaɔyi
=plɛ
-bha
Krɛngziabo
-dhɛ
‘yaan- -dede -bha.
-A naɔ -yö ‘dho -sü
‘ka “kpʋng =taa
-dhɛ -to “dhʋ̈ -sü
=gban ‘gü.

"Nimlʋʋ 28

"su : -Z roo

-Kwɛ : 2009

Mɛ =slɔɔ -pë -nu -wɔn
=Pë =gban sɔnng =ya -da ‘gü “Kɔdivuaa
“Su ‘ö -ziö ya -bhöpë sɔnng ‘ö ‘dhö, -ma ‘yaa gun wo sië- -bha. “Kɛɛ -a sɔnng ‘në ‘bha =ya lɔɔ.
-Ka -dhɛ -ga “dhʋʋ ‘ö -ya ka =wlöö ya- ‘gü.
-Bhöpë -nu
-A -nu sɔnng
-Mlü ga ‘ö mɛ -dhɛ ‘wo- -bhö “kidhʋng do ‘wëë- -kaɔng “saɔplɛ (350)
(dengkasia)
-A ‘dhɛ ‘ö mɛ -tiaandhe -nu ‘wo- -bhö
“kidhʋng do ‘wëë- këng do (500) -yö mü, (600) -bha -yö mü
“Nʋnʋ -bi
“kidhʋng do ‘wëë- këng “sɔɔdhu (2500)
-Yabha
“kidhʋng do ‘wëë- -kaɔng “saaga (400)
-Bhöpë suu ‘dhɛ ‘wo- -dhɛ kaadhɔtö
“kidhʋng do ‘wëë- këng “sɔɔdhu (2500)
=Tanmati
“kidhʋng do ‘wëë- këng ö -kɔ “saaga (800)
-Du -wü
“kidhʋng do ‘wëë- këng -yaaga ö -kɔ “saaga (1900)
“Yɔn “kɛɛ “gwɛɛ “yɔn
‘dhiitrë do ‘wëë- këng do ö -kɔ “saaga (800)

'Wɔn 'ö -gban -potaasü -wɔn -bha.
-Klɔng suu -mɛɛ 'ö 'wo- -dhɛ	-klɔng -së ?
-Klɔng -së =nɛ
-Klɔng yaa =nɛ
-Klɔng 'ö wo- -dhɛ -klɔng -së, yö =në kwa
-Klɔng yaa =nɛ. "Yi -tɔ 'ka -dhöö bhiëga (bhϋϋ"
"yan 'dhö- suu -bha 'sëëdhɛ -ta kwa =wlöö ga) bha, -yö "sia "sia- böö- 'gü. "Yi -tɔ 'ka -dhöö
ya:
bha, -waa -da -klɔng 'gü, 'yö pë "vlaanvlaan -nu 'ö
1) -A -zü -yö =klëën -sü 'ka "bhang 'në 'ka, kë 'wo "yua -da mɛ 'gü bha, =wa 'to- =keng =wa -pö
"dhϋ 'ö -tuëë gbo -nu 'wo dho- 'gü.
"yi =bhaa. =Ya kë "dhϋ, "yi suu kö bha 'bha mü
2) -A "kpan -yö -dhö 'yö- -bha 'dhö =gii -sü 'ka bhoo, kö 'bha "yua 'sü.
=sɛɛnma "iin =dhasong 'ka, kë "dhϋ kö- -züzü dhɛ -yö 'to "slϋϋslϋ 'ka.
3) "Yi -tɔ 'ka -dhöö bha 'yaa kë "sia-. -Yö dun sü 'ka =kaɔ -bha. Bhiëga (bhϋϋ" ga) 'ö -kplü -sü
'ka "yi -tɔ 'ka -dhöö -bha bha, -yö -to -klɔng
bha- "kpan -ta.
1
2

-Klɔng -së =nɛ

-Klɔng yaa =nɛ

1

'Wɔn 'ö -gban troo -nu -bha mɛ wɔkɔ -nu 'gü
3

2

"Nimlʋʋ 28

"Su : -Zroo -Kwɛ : 2009

Mangdela -bha -kwɛ -yö 'ko "dhiʋ̈ -troo
Mɛtii "sɛ -to "dhʋ̈
-sü 'gü, "sɛgɔ 'dhɛ 'ö
-ya -sü 'ka "sia- yën
'wo- -dhɛ Aflikö di
Sidë bha, -a -bha
plesidanng -blɛblɛ sü -=në 'wo -dhɛ
Nɛlisɔngnë
Mangdela. 'Ö gun

kö- -naa "sɛ bha 'yii kë ya -de -ta =kö(kö 'yii
depanngdanngsü =slɔɔ
kö) Mangdela -yö kë saan -dedewo 'Glɛɛ- -nu
'ö "sɛ -yö gun -a -nu
=kwɛɛ- mü,-a -nu -kɔ
"dhiʋ̈ . -Wo kë- -da -kaso
'gü 'ö -kwɛ -kaɔng =plɛ ö

ga "saɔplɛ waa ö taa -kë
mü. -A -bha -go mü -sü
'yö -kë -a -nu "sɛ -sü
'Glɛɛ- -nu -gɔ -sü 'ka 'yö
-kë plesidanng 'ka.
Mangdela dha "yi -kwɛ
-kaɔng "suesiö ö ga do
(91) -naa =në 'ö kwɛ. -A
'fɛtö 'kpii- -yö kë -kë "su

'ö -kë -gbekɔ ('Utö) 'ka
bha, -a -bha -dhɛkpaɔyi
-kaɔng do ö ga "saaga
'ka, -a -bha "sɛ 'gü
Zoanɛsibuu
waa"Niyɔɔkö (=Dhamlɛɛkɛn
"sɛ 'gü).

'Ö gun kö "vʋ̈ʋ̈ -ya

=ya dhi. 'Yaa yö -zë

'wo- -kpa 'wo- -bhö. "Kɛɛ

-dhɛ -ga kö 'sɔng-

'yö-

=gban

kö mɛ do 'yii kë- 'to, 'mɛ

'gu 'yii dɔ bha, 'yö 'wo- pö

'Yö 'wo- dhɛɛ" kpɔ

yö 'yö 'wo 'tɔng-

-wa zë kö -wa -wü -bhö.

bho. -A -bha zü bho -dhɛ

'sɔng- -më 'ö 'ü-

'Yö 'wo- pö 'mɛ

-ta. 'Yö mɛ 'gbɛ -dede

=gban 'gü, "kɛɛ 'sɔng- 'yii

'yö- -yɔɔ bɔ 'ö- pö

"dhɛɛdhö

'sɔng-

-yö

=dhɛ laa -bhö -laa 'yii kë ö

'dhö kë- zë =diö

'ö =ya ö -bha zë

"yɩɩ 'to. Ö bhɔ 'gü =në-

"tunng kö -yö 'dho- 'ka

"yɩɩ -sü -dedewo.››

'to kö -a -mɛ pia"

'wo sënnë kun 'wo- zë

dinngdhö -a -nu -ta, 'wo dho

"Yɩɩ -wɔn
"Vʋ̈ʋ̈

'yaa

-së

-da wü -nu =plöö,
-nu

"pɛpɛ 'wo wo 'ko
(=dhadhua) -ya.
"dhʋ̈

-yö

kö

yö

-yö

"yɩɩ -dhiang zë. 'Mɛ
mɛ =gban -wa "yɩɩ

'ka, kö -wo "yɩɩ 'to "kɛɛ
'ö "yɩɩ -dhiang zë bha,

'Yö 'wo- zü bho sënnë
'wo "yɩɩ to "kɛɛ 'yö
(-a

bhɔ

=gblɛɛn 'ka =ni) 'yii

-vin doseng. -Aga 'yö

=dhɛ 'ö -kë =dhɛ -a -nu
laa -bhö -laa -dhɛ -yö ö -bha
bha 'yö -kë "yɩɩ "yɩɩ -sü mɛ
"yɩɩ 'to 'zü. =Dhɛ 'ö -kë
bo bha, 'yö 'wo dɔ wo "dhi

"dhiʋ̈. =Dhɛ -dhɛta =ya dɔ

-ya "yɩɩ 'to -sü -bha.
'wo-

pö

:

‹‹'Yö

"yɩɩ to ?››

:‹‹Dhiang 'ö sënnë

bha -yö n 'gü "yɩɩ

“Gwënng
‹‹-Slëëslëë [-Slëë -slëë ]=në ‘ö=gwan -kan.››

Pë -Wlangda -sü
Kwaa- 'sëëdhɛ -dee -nu
Dan -wo pö -m ɛ -nu ‘ö ‘kwa
dɔ kwa -dewo pö -dhɛ waa-ya -nu ‘ka, kwaa- ‘sëëdhɛ
-dee ‘gbɛ -wa kë. -A -nu ‘tɔ
=nɛ :

-Dhuangdhe, =klang- -kë -bha

'sëëdhɛ =plɛ -yö mü -wa -nu

-dhɛ ziaan bho -gɔmɛ 'ka, ‘yö

"yɩɩ -to 'gü -wɔn -nu -bha =ya kë

'züzü. ‘Yö "dhɛdhɛ dɔ 'sëëdhɛ ‘ö
mü.

"gwʋ̈nng 'sëëdhɛ do ‘ö mü, ‘yö

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ.
Yii- ‘drɛsü -mü 08 BP 857 Abidjan 08 ‘ka. Tel. 08 18 08 88 / 06 39 04 88
4

"Nimlʋʋ 28

"su : -Z roo

-Kwɛ : 2009

‘Mɛ -nu ‘ö ‘wo ‘sëëdhɛ ‘ö ya- -kë, wo -mü =Sai Zoziasü , "Dhɔɔgbö Zafe, =Kesɩ Mɔyan Dhifɔngsü,

Valangtɛn Vidrinö waa- Edhɛna Pɛdhɛkwalösökaya ‘ö- -nu =gban =plɛ ‘wo go Dhusi ‘ö -da “Anɛsü ‘ö go
‘Suisü , -a -nu ‘ka.

5

"Nimlʋʋ : 28 "Su : -Zroo -Kwɛ : 2009

"Su -bha 'sëëdhɛ -mü		"Gwɛɛtaawo	

‘Wɔn yaa kë –sü =ya sɔ =dɛɛ -dedewo

‘Në dhebë ‘në ya, -a -kwɛ -yö kaɔng do ö ga do ‘yö dho ö dhuëë- =keng- ‘yö- dhuëë bha ‘ö ‘gu dɔ- -bha.

"Nimlʋʋ : 29 "Su : -Zroo -Kwɛ : 2009
'WƆN -TAƆNG -MA 'GÜ 'SËËDHƐ

"Su -bha 'sëëdhɛ -mü		"Gwɛɛtaawo	

Mɛ -dewo -yö -së

-Pamɛamɛ ‘ö -kë kwaa- naɔ “gblʋ̈ gblʋ̈ -nu -ma ‘gü ‘sëëdhɛ ‘ka bha, -a -bɛn zë -mɛ -nu yi ka faan -dɔ,
-Gblüdë -a ‘në -nu kö ‘ka ka faan dɔ -a -wo pö -sü -bha -dedewo. -A -kun "gbɩɩ- -mɛ =në 'ö- =trɔɔn
=slɔɔ. 'Mɛ 'ö ö -de nu -a -wo pö -sü -dhɛ -a =trɔɔn -yö -dho yö- -bha.
̈

Kwaa- =danwo pö "sɛ 'gü -wɔn
￹'Tikɛnë

'Dia- -bha -dhioo 'ö-

dɔ "Maadhö
'Tikɛnë 'Dia- bha, "tan

-bho=badhong

-dhɛ

Dhiang 'ö- zë bha,

bho -mɛ 'kpii- do -mü

'ö "Maadhö bha- 'gü.

bha, 'yö 'Tikɛnë 'ö- pö ö

'kwa- pö -gɔn gɔɔn

ya- 'gü. "Su 'ö -kë

-gɔɔn 'ka =kwɛɛ- -nu

-mɛ 'bha ziö "dhɛɛdhö

-yö do. Plesidanng

'ö- -dhɛ zuee bha, -a

Buu -nu -wo 'go 'pö-

-wɛɛ nu mɛ "wɛɛ 'bha

-dhioo bha.

gun -kwɛ ya- 'gü bha,

'waannu.

-gɔ "dhiʋ̈, -a -gɛn -mü

"Maadhö. -Yö kë "tan

Niziɛɛ 'ka 'wo- -bha

-kaɔng do kë.

‘wo- -dhɛ “rege bha, -a
kwaa- "Kɔdivuaa -sɛ
-gbekɔ 'ka 'ö "kwi -zë
-bha -dhɛkpaɔyi 23 'ö

'Tikɛnë -yö -gun -a 'ka

-zuö

-dhɛ 'kpii- (=tɛdhɛng)
-Yö kë- -pö =dhɛ -gblü
-wo 'go kwaa- "sɛ 'gü.

-nu 'gü kö "sɛ -yö
'Yö mɛ tii "sɛ 'ö -kë

plesidanng

=Mamadu Tanng 'Dia-bha 'ka "sɛ -gɔ "dhiʋ̈

=plɛ, -bhö 'yaannu 'kii
-dhɛ kö -yö -ya 'pö "sɛ

kwa -mɔɔ -a -bha 'ö
-mɛ -nu -naa -dhioo
-nu

=gban

=dhɛ bhi -zë 'bha -kwɛ

L’orthographe DAN
Voici ce que nous pouvons utiliser
pour savoir lire et écrire en langue dan.
Les consonnes et les voyelles que vous
ne voyez pas ici sont les mêmes qu'en
français.
Attention:
1. c, h, j, qu et x n'existent pas en dan.
2. r ne se trouve jamais au début d'un
mot.
Voici le reste de l'alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
Kwaa-sɛ
ee "Kɔdivuaa
=wee
sel 'gü -wɔn
ɛ
"pɛ
déchirer
ɛɛ 'Wɔn
=wɛɛ
moquerie-nu -bha
'ö -gban =klangɛn
-gɛn
pied
Dhioo
'ö
ɛɛn
=gblɛɛn
long
ë
pë
chose

ëë
ën
ëën
ɛa
ɛan
gw
in
iin
ɩ
ɩɩ
kw
ng
oo
ɔ
ɔn
ɔɔn
ö
öö
u
un
uun

"këë
'kën
=klëën
"kpɛa
gɛan"
-gwë
"bin
"iin
"wɩ
"gbɩɩ=kwaa
gbeng
-zoo
'pɔ
"yɔn
=yɔɔn
pö
töö
"su
bun
=yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
'gü
intérieur
üü
"güü
amère
ün
=blün
miette
üün
glüün
rouler
ϋ
"gϋ
brûler
ϋϋ
"bhϋϋ
tarir
ʋ
"tʋ
oreille
ʋʋ
"tʋʋ
sauce
-Wo 'dho -kɔ ( Les tons )
très haut "dhü arbre
haut 'kɔ
moyen dë
père

bas
=zɛ termite
très bas
-dhɔ
très haut + très bas "klang- singe
haut + très bas 'yënng- soleil
moyen + très bas saa- savon
bas + très bas
=gööiroko
moyen + très haut gɛan" scorpion
moyen + haut kpuu'
souche

-naa

"Nimlʋʋ 29

"Su : - Zroo -Kwɛ : 2009

-Kwaa “Kɔdivua -sɛ ‘gü -wɔn
‘Bakö ‘yii kë -së kwɛɛ tongtongdhö
Kwa kë- -pö =dhɛ

-wo 28 487. -Kwɛ ‘ö -ziö ya

-wo -yaaga. “Sɩgela

“dhʋ̈ kö ‘yii kë -së kwɛɛ. Pë

-blɛɛsü ‘ka. Mɛ 25

‘në -nu ‘ö woo ‘dho

-wo -gun 200 830. =Ya kë

pase 'ö sü -gbekɔ

“bin ‘ö -ya ka =wlöö bha,

Nivɛɛsite 'ö 'wo 'bakö

(zuee) -dhɛkpaɔyi do
-bha 'ö yö- 'ka -a

-kaɔng do (1-10) -bha

-dhɛ

=në-

-dhɛ

=në ‘ö ‘wo kë ‘bakö

‘në -nu ‘ö ‘wii gɛnyɛn -a mɛ

=slɔɔ. ‘Yö Wodiene

‘bha -nu =në ‘wo “gbʋ bɔ

-dhɛ bha ‘ö dɔ mü.

sië bha.

‘Yö “Maa “sɛ -yö dɔ

'wo mɛ 163 523. 'Mɛ

mü

-nu

‘ka =dhɛ -a -kwɛ

-nu 'ö gɛnyɛn -wo -a
=gban

-da

‘kwëë- -sü ‘ö -kwɛ
ya- ‘ka kwaa- “sɛ ‘gü

-Kwaa ‘wɔn dɔ-

-yaaga

Gizamɛ bha ‘yii kë -së

-naa

=nɛ

‘bakö ‘yaa kë sië -së

-dhɛ -nu ‘ö- -nu ‘gü -dedewo,

Kwa- -dhɛ kwaa- “sɛ

‘gü -mɛ -nu -gɔ kö ‘wɔn
bha -wo -dhɛ -ga ‘gü
-dedewo.

‘Wëëga

‘yaa

‘dhö. ‘Në ‘kpɔ -mɛ -nu

-wo wo ‘gü -dɔ “gbɩɩ- ‘ö
‘wo =klang- =saa -nu

bho. =Ya kë “dhʋ̈ ‘në
-nu ‘wii gɛnyɛn -yö -kë
‘wëë- -zuö “yi =bhaa -sü
‘ka.
.

tongtongdhö.

"Kpʋngtaadhɛ -wɔn -bha
“Gwannë -bha “su ‘ö kun “kwi “puu “sɛ ‘gü :
“Kwi “puu “sɛ -nu ‘wo -kë ‘Siinö waa- Zapɔnng ‘ka bha, “gwannë ‘ö mɛ
‘bha -nu ‘wo‘wɔn dɔ- ‘ka =dhɛ “sɛgɔ
-dhɛ -ga kö -dhɛ ‘gü
“kwɛɛ ta wo -ta, “kɛɛ
-dhɛ yumaanë “iin
=plɛ ‘ö ‘wo bha =në ‘ö
gbaan tröö, kö ‘gbɛnkö mɛ “wɛɛ ‘bha -nu
yuaan” bha, -yö kë
‘wo “sɛ ‘ö- -nu ‘gü -mɛ
-nu -wo “wɩ sië, kö -nu
-zë -a -nu zuë” =nii -yö
“su -kun -a -nu ‘gü
-nu ‘wo ziö -sü ‘ka “sɛ
‘wö -we sië dhia” “piʋ̈
-da sië. =Dhɛ “tʋ̈ ng kpö
“su ‘ö -kë -gbekɔ
“pɛpɛ ‘wö to “kpʋng
-a -nu -gɔ mü, -a -nu
‘në ‘bha ‘dhö -ziö ‘yö
‘ka bha -a -bha =taa -a ‘dhɛ ‘dhö -a ‘gü
=gbaan dɔ wo “dhi
pë bha ‘ö ö bo -kë “dhʋ̈
dhɛkpaɔyi -kaɔng
-mɛ -nu -ta, wo -mü.
“tunng. Kö mɛ ‘bha -nu
-sü ‘ka ‘yö mɛ =gban ‘ö
=plɛ ö ga do (21
-A -nu -gɔ mü
‘wo ‘dhö kö “suʋ̈ -ya gun kë- -naa ö ‘flëëzuee) ‘ka. -Kwaa
‘yënng- “tʋ̈ ng bha, ‘wo
da -a -nu ‘gü, =wa
‘gü.

Ɛsipangyë, 'Flanngsü, Kanada, ‘Kɔɔsü, ‘Grɛsü, Tiiki, Itali waa- Mɛtii "sɛ Alöziöri
"Siʋ̈ -bha 'ö- wo "bü 'ka "kwi "puu waa- mɛtii do "sɛ 'gü -gbekɔ (zuee) -dhɛkpaɔyi 23 'ka kwɛ ya'gü.

"Sɛ -nu 'wo bha

Ɛsipangë -sɛ bha, -a -

'ka, -yö kë pë -see.

=në 'ö -gʋ̈. -Kwɛ 'dhɛ

"siʋ̈ -yö =gbɔɔn

bha "dhiʋ̈ -yö -ziö.

-Kwɛ 2005 "bü "kadhi

'ö dɔ- "piʋ̈ 2006 "bü

-dedewo.

-nu 'wo -ziö tiidhö -nu

"sɔɔdhu

"saaga

-sü 'ka- -nu -ta

"Siʋ̈ 'ö -da -a 'gü -kwɛ

"gblü këng do ö -kɔ

2

(150

000)

"kadhi këng do ö -kɔ
waa-

"kadhi

"Nimlʋʋ 29

"saaga

"kadhi këng -yaaga (13

‘Kɔɔsü

"bü

=wɛnng -sü 'ka "bü -

-A -bha bha "sɔdha

5000 ‘pö. Itali, "bü

=në 'ö -gʋ̈ 'yö

'gü pë -yö kë -see

'wo dho buu -da -sü

mɛ =plɛ zë. "Sɛ -kpɛa

"siʋ̈

-mɛ

"kɛɛ -a "kwi -pö 'ö -kë

buu ga -nu 'wo "siʋ̈ -

-nu 'gü 'pö.

kë "yi -nu -da pë

"kadhi "gblü do waa-

12

'yö -gʋ̈. -A 'dhɛ 'ö
kwɛɛ

"kadhi

2009
17

000

=polisü "saɔdo zë
dhuu"

-nu kpö 'gü. -Wo

'gü

('viɔng)

'ö

'ö

-Kwɛ : 2009	

gɔmaa

(188.000)

-nu

"su : -Z roo

-ziö

-a

ta "kɛɛ yöö- =gban
-dedewo.

'Flanngsü,

=Maasɛyë

'ka

"bü

000) =në -gʋ̈ kwɛɛ.

"iin "dhasi -nu =në

draan- 'yö- -nu -bha
da. Kanada "bü "kadhi
000

=në

“bü

“kadhi

5000. ‘Grɛsü “kadhi

"kadhi 4 000 kë -gʋ̈ 'ö

-nu 'wo to pë kë -see

-gʋ̈.

Mɛ =slɔɔ -pë -nu -wɔn
=Naanaa [=naa ‘naa-] "dhɔɔ =ya -pö "Kɔdivuaa
"Kɔdivuaa -sɛ =ya -pö

=naanaa -wɔn 'gü. -A -kwɛ

=dhɛ

:

Bonua,

=Dabu,

“Tiasale, Agbovilö Azagie waa-

'sü =saa

waa- "wɛɛ 'bha -nu

'dhö, =në -ma 'yaa wo -a -nu

-kaɔng do ö ga "suesiö -naa

Ono -nu bha, -a -nu zü -gban 'gü

sɔnng -bha 'zü. =Wa kë "gbɩɩ-.

'tɔngdhö

woo- kë 'mü =dhɛ =tɔn.

'ö -kë 2001 'ka bha, =naanaa

=nɛ

=naanaa

(1990)

'ö

-ziö

"gblü

-kaɔngdo ö ga "sɔɔdhu -ta

'ö 'dhö 'yö bha. =Ya kë "dhʋ̈ kö

-A =plɛ -naa -mü =dhɛ -kwɛ

(15 000) 'yö gun =slɔɔ sië

'Ö gun -kwɛ 'ö -kë 1970 'gü

kwa -gun =naa "yi bho sië kwa

suu 'bha 'wo- -dhɛ kayɛnö 'liisë

kwa -gɔ "kɔdivuaa.

-de -gɔ yö. 19972 waa- 1973 'yö

'wëë- këng do -ta (510 -flanng).

'tɔngdhö 213 620 -slɔɔ, "kɛɛ

"kwi "puu "sɛ 'gü. 'Wëë- -yö

'yö- "kidhʋng do 'dhö to 'wëë-

=lɔɔ 'yö -kë 'tɔngdhö 77 700

-Pö 'ö 'kwa- wo bha, -a -gɛn -mü

Kayɛnö 'liisë bha -a "dhɔɔ 'yaa

'yö to 'tɔngdhö 60 000. -A

'wo- -nu =wɛnng =naanaa -dhɛ

-pö. -A suu 'bha 'wo- -dhɛ 'Ɛmë

-kë =naanaa -pö -nu 'ka

-nu 'gü bha, -a -nu 'dhö, =kwɛɛ

'dhö =dɛɛ.

-Kwɛ 1999 'gü kwa kë

-kwɛ 'ö -ziö tiidhö (2007) 'yö
'ka, 'yö -kwɛ 2008 'ö -ziö ya
-kë "dhʋ̈ -sü bha 'pö- -nu 'wo

'kwa -ya =naanaa bɔ -sü -bha
-gun -dedewo 'pë bha- 'gü.

-blɛɛsü -mü =dhɛ =bɛdhɛ -nu 'ö
-nu 'gü kö "yua 'ya 'dho -da -a

-a "kidhʋng do -yö -gun ziö sië
"Kɛɛ -kwɛ 'ö -kë 2006 'ka bha
-kaɔng -yiisiö (200 -flanng).
dɔ 'zü "kwi "sɛ -nu 'gü. =Ya

'de- 'dö- (MD2) =në- -wɔn 'dhö

'Wɔn 'ö -gban -potaasü -wɔn -bha.
Pë -së 'ö yi zë -sü -ya -kë mɛ kwi 'gü
=Naɔ mɔɔ- -sü -yaa kë

? -Wa -pö gbeng

gbeng =zinng 'gü

'gbɛ 'zü.

yö kë kwa -gɔ

wɔn 'gü -kwa yi zë kö -

'kwa

kö -yö kwa -zo 'kun.

? Yi 'ö faan nu

'ka gbeng =zinng 'gü -

baa -kɔn, "bhaa, =too,

'wo- dɔ wo =nɛ:

dhɛ =baa -së 'ka

?'Yënng- 'gü -yi bha

'dhö.

zë 'ö dho 'ö yö 'ka

'bha kë kö -ya =mɔɔ.

zuë" -da -pë -nu 'wo

"dhʋ̈ mɛ gbɛ 'waa yi zë
-Yö -së kö 'kwa yi zë
-Dhioo 'ö =dhɔtrɔɔ -nu

-yi bha, -a -wɔn "gbɩɩ-.

mɛ -dhɛ 'ö mɛ 'gü yö -mü yi 'ö 'kwa-

bha bha -a 'ka.

-

?-A -

yö kwa -zo 'kun -yö yö
bha.

'kwa- zë -kɔ sɛɛnnë
3

?=Ya 'go mü yi zë

"tʋ̈ng 'yaa =gblɛɛn 'zü,
'dho

-bhöpë

"gblʋ̈ʋ̈gblʋ̈ʋ̈ -bhö =dhɛ
waa- "wɛɛ 'bha -nu
?=Ya 'go mü 'zü, mɛ

"Nimlʋʋ 29

-kë -nu wo =dhɛ :

'dho-

'ö -kë koka 'ka, 'kwa

bhö.

"kaflɩɩ, 'te-, we "nɛɛnɛɛ

-nu

"Su : - Zroo -Kwɛ : 2009

mü-.

'Kwa 'dho 'gɔ- -

? "Dɔɔ 'ka -pë bha
-kwaa -bhö "vaandhö
kö "bin 'yii 'ma =kö.

'Wɔn 'ö -gban troo -nu -bha mɛ wɔkɔ -nu 'gü

'Wɔn 'ö -gban mɛ -dewo =klang- kë -sü -bha =Dabu, =Sikɛnngsi waa- 'Tiasale
'wo

"Kwi -pö -yaaga 'ö
-kë

=Dabu,

=Sikɛnngsi

waa-

'ka

-sü -wo mɛ "gblü

-Më -wɔn -së 'ö mɛ

=gban -da 'kwëë-

ö ga -yiisiö (724).

Kö -yö -së kö 'mɛ
-nu 'ö 'kwa dɔ 'sëëdhɛ

"gblʋ̈gblʋ̈ -nu =klang-

=gblʋ̈gblʋ̈ -nu =klang-

-yaaga

-kë 'ö- -kë mɛ -dhɛ ?

zë -dhɛ 'ka kwa -dewo

kë -sü 'ö mü -yö 'dho sië

-kaɔng

"saaga

-Yö -dhɛ "puu -dhɛ

'gü, 'ö 'kwaa -dhɛtiidhɛ

=Klang- kë -dhɛ 'ö 'wo

(1385). -Gɔɔn -nu

-tosɛa -bha =dhaklɩɩ

-nu 'wo -dhɛ tii -dhɛ 'gü

-yö -kaɔng "saɔdo ö ga

"saɔdo ö -kɔ "saɔdo

'sëëdhɛ -wo pö -sü 'ka,

kö -wo kë =dhɛ kwa

-gɔ -mɛ -nu -wo -kaɔng

'yö dhebë -nu 'wo

-dhɛ 'ka, kö- -mɛ -yö

"dhiʋ̈

-së

mɛ

waa- mɛ -kaɔng =plɛ

do waa- mɛ këng

'Tiasale

bha,

(45). =Klang- -nu

-dedewo.

mü -a -nu -da 'kwëë- -sü
"saɔdo (66). =Klang-yiisiö

ö

ga "sɔɔdhu

waa-

mɛ

-waa- mɛ "sɔɔdhu
_wo

mɛ

këng

-waa mɛ do (661),
mɛ

këng

"saɔplɛ

=slɔɔ

-sü

'ka.

-Yö

'ka. 'Mɛ 'ö 'yaa dɔ

'ö 'yaa dɔ -a -bɛn zë

-wo pö -dhɛ waa- -bɛn

'gü 'zü bha, 'kwa 'mɛ
bha 'kwa- -nu faan dɔ
'dhö 'pö.

-dhɛtiidhɛ 'gü.

"Yɩɩ -wɔn
Gɔndënë do bha we mü -kɔ 'ö- -gɔ, -a -naa 'yaa 'dhö. =Ya we mü 'yö =ya -wɔ "bü. -A kë -pë 'ö gun
'yö bha. =Dhɛkpaɔyi do 'ka 'yö- pö ö bha 'bɛɛ- -dhɛ: ‹‹A 'bɛɛ-, we "bhʋ̈ 'ö 'ma- mü 'a -wɔ "bü yaa, 'kaa
-dhioo 'në 'bha dɔ n -ta
-ee!››
'Kwa- pö "dhʋ̈ kö kwa- -pö =dhɛ 'sëë ya 'ka- -wo pö 'wɔn 'dhɛ 'ö -gü 'ö 'yaa -së -kaa pö n -dhɛ.

“Gwënng
‹‹'Mɛ 'yaa yöö =gwëë 'yaa -gleng ma.››

Pë -Wlangda -sü
Wo Kpö "gbɩgbɩ -nu -ta "pʋ 'sëëdhɛ
-Wo kpö "gbɩgbɩ -nu -ta "pʋ 'sëëdhɛ 'ö "kwi 'dhö- -dhɛ disiɔnngnɛɛ bha kwa -bha 	
=nɛ. Danwo pö -mɛ -nu 'kwa kwa -bha =slɔɔ. Kwaa- "Kɔdivuaa -sɛ -to "dhʋ̈ -sü 	

'gü 'mɛ 'ö 'sëëdhɛ ya 'ö- -nu -gɔ kwa =në 'ö 'kwa- mɛ -yaaga -naa 'ka.	=Ya kë “dhʋ̈
kö kwaa- “yʋʋ -mü. -Kwaa- “yʋʋ -mü. Kwa -bha =ya kë -së.
	

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha =ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ.
Yii- ‘drɛsü -mü 08 BP 857 Abidjan 08 ‘ka. Tel. 08 18 08 88 / 06 39 04 88
4

"Nimlʋʋ 29

"su : -Z roo

-Kwɛ : 2009	

‘Mɛ -nu ‘ö ‘wo ‘sëëdhɛ ‘ö ya- -kë, wo -mü =Sai Zoziasü , "Dhɔɔgbö Zafe, =Kesɩ Mɔyan Dhifɔngsü,
Valangtɛn Vidrinö waa- Edhɛna Pɛdhɛkwalösökaya ‘ö- -nu =gban =plɛ ‘wo go Dhusi ‘ö -da “Anɛsü ‘ö go
‘Suisü , -a -nu ‘ka.

5

"Nimlʋʋ : 29 "Su : -Zroo -Kwɛ : 2009

"Su -bha 'sëëdhɛ -mü		"Gwɛɛtaawo	

‘Wɔn yaa kë –sü =ya sɔ =dɛɛ -dedewo

‘Në dhebë ‘në ya, -a -kwɛ -yö kaɔng do ö ga do ‘yö dho ö dhuëë- =keng- ‘yö- dhuëë bha ‘ö ‘gu dɔ- -bha.

﻿
<h>“Dhi -wo -yan kpö ‘në ‘ö go ‘sëëdhɛ ya, -a -bɛn zë -mɛ “piʋ̈</h>

‘Sëëdhɛ ya -yö -dho ‘pö- -mɛ -nu =në- -nu “piʋ̈ kpɛnngdhö. -A -gɛn -mü =dhɛ -a -nu ‘gbɛ -dhɛ ‘waa =dhɔtrɔɔ =plöödhɛ “sɔɔ.

Yö =në- -wɔn ‘gü, ‘yö -kɔ ‘ö ‘wo dho wo “dhɛ kë- ‘ka- -bha, ‘yö ‘sëëdhɛ ya ‘ö- -a sɛɛnnë ‘bha pö.

-A -bɛn ‘yaa zë -sü ‘ka -wo kpö “gblʋ̈gblʋ̈ ‘gü.

=Ya ‘go mü, ‘pë nu ‘ö- -nu bhawɔn ‘dhö nu bha kö -wa nu kë, kö kë “klʋ̈ʋ̈klʋ̈ sü yö kë -a -nu gɔ kpɛawo, ‘yö a nu dhiang zë. A wɔn ‘gü, yö së -a -nu bha ‘ka kö wa wo pö. A ‘gü wɔn nu wo mɔɔ a -bha ‘ö ‘wo- dha “iin ‘ö ‘wo -a -nu -bha mɛ ‘bha dha.=Bɛdhɛ nu ‘ö a nu ‘tɔ nu ‘wo ‘sëëdhɛ ya ‘gü, dhioo wo nu ‘ö ‘wo ‘gü, ‘mɛ nu ‘ö waa nu blɛɛsü nu kë, “iin ‘ö waa nu ya =blëë ‘gü, ‘mɛ ‘kö yöö pö a nu bha wo ya, a mɛ ‘yaa ‘dhö. A nu bha kë tiaandhö sü ‘ö bha, ‘yaa za -dɔ ‘gü wɔn ‘ka ‘zü.




﻿
<h>1) ‘Yuöö “glɛɛn ya =nëng mɛ bhɛa”</h>


  =Ya kë =dhɛ ‘yuöö “glɛɛn “iin pë “wɛɛ ‘bha =ya =nëng mɛ ‘bha bhɛa” kö a bho mü kɔ “slë ‘yaa ‘dhö, kö a mɛ ‘yaa “tɛɛ dhɛ yö sië së ‘ka, ‘wɔn ‘ö dhɛ ‘dhö a bha kö ‘ü a kë a mɛ gɔ yö =nɛ:
  
  Blɛɛsü ‘gü, bhö dɔ a mɛ =taama =dhɛ kɔ ‘ö ü “yan ‘dhö -a -bha ‘sëëdhɛ -ta ya- ‘dhö. Ü gbe nu bɔ a gɔ; ü kɔdhɛ da “kʋʋ.
  
A =plɛ naa ’gü, ü kɔdhɛ bha a =nëng a ‘gu ta a bugɔ gɔ “dhuʋ̈ dhɛ waa “sɩga nu =zinngü. Ü kɔ ‘ya ‘dho bɔ a “sɩga ta.

  A yaaga naa ‘gü,a ‘gu bha a bhloo “gbɩɩ ‘ka ‘ko ta ‘gbɛ ‘ka kö “tɛɛ yö ‘go a gɔ “sia =yën -yö da. “Kɛɛ bhöö bhloo “vaandhö ‘ko ta ‘gbɛ ‘ka. ‘Bha a kë “dhʋ̈ “tɛɛ yö dho ‘go a tong ‘gü ‘ö ‘pë ‘ö bhɛa” bha a bho mü. Ü mɔɔ a bha ‘ü a kë a gɔ “dhʋ̈ pinngpinngdhö “ni kö ‘yaa ‘go sië ‘mü.
  
￹￹=Ya kë ‘zü =dhɛ ‘mɛ ‘ö pë ‘ö =nëng a bhɛa” bha faan ya kë a bha =ya ziö- ‘ka ü ta, kö “yan së ‘yaa a gɔɔ ‘zü, a ‘waannu =dhɛ kɔ ‘ö ya a ‘dhö “vaandhö:

A wɔ ö ko ta. Bhö dɔ a ta =dhɛ kɔ ‘ö ya a ‘dhö. Ü kɔ =plɛ bha a wɔ ‘ko –ta, a bugɔ waa “sɩga =zinng ‘gü. =Nëng a ‘gu bha ta “gbɩɩ ‘ka “kɛɛ “vaandhö wɔn ‘ka kö “tɩng yö da. A kë “dhʋ̈ ‘ko ta ‘gbɛ ‘ka “ni kö ‘pë bha ‘yaa ‘go sië ‘mü.
﻿
<h>2 “Yua ‘ö mɛ kë mɛ ga yö ‘ko “dhiʋ̈ dhɛ nu ‘gü (=Gla “kpɛa)</h>

“Yua ‘ö mɛ kë mɛ ga yö ‘ko “dhiʋ̈ dhɛ -nu ‘gü bha, ‘mɛ ‘ö ‘yii a kë së, yö mɔɔ a bha ‘ö mɛ “pɛɛn do ga a bha.

‘Mɛ ‘ö ‘bha ga =dhɛ ü ga yö ‘ko “dhiʋ̈ dhɛ nu wo bhɔ wɛɛndhö, ‘ö “yi nu ‘wo kan nu wo “slʋ̈ʋ̈dhö, ‘bha ‘dho ü de sëë bho ‘zü, a “dhɛ “gbɩɩ ‘ö ‘dhö a ga ‘ö ya:

Mlü “flɩɩ bha, yɛɛn” “piʋ̈ kö bhii ‘dho yi ‘gü, ‘yö ‘ü a “sang ‘në yan yiisiö dan. Pë bhö ‘ka “sang =në ‘ö ‘kwa wɩ a ‘ka. ‘Bha a dan ‘yö ‘ü dɔ “yëë ( kö kwa pö ‘ü “yi sɛa=loo bha). “Yi bha yö ‘to bha “dhʋ̈ kö dhɛ yö =kpaɔ. 

‘Bha bö dhia” “piʋ̈ kö ‘bhii pë ‘bha bhö =kö, ‘yö ‘ü “siʋ̈ ya. “Yi ‘dhɛ ‘ö wɔ mlü “flɩɩ bha ‘ö kë “yi blɛɛsü ‘ka bha, ‘yö ‘ü a bho a bha, ‘ü “yi dee “wɛɛ ‘në ‘bha =loo pë ‘në ‘bha ‘‘gü, ‘ü dɔ “siʋ̈ ta ‘ü mlü ga bha, a =loo ‘gü. ‘Bha ga =dhɛ yöö ya “tɛɛ sü bha bhoo, ‘yö ‘ü bho “siʋ̈ ta, ‘yö “yi =plɛ naa bha ‘ü bho a bha ‘zü, ‘yö ‘ü “yi “wɛɛ ‘bha =loo bha, ‘ü dɔ “siʋ̈ ta. Yaa pö yöö ya “tɛɛ sü bha, ‘yö ‘ü a bho ‘mü, ‘ü “yi ‘dhɛ bha, a bho bha. Kö ya kë “yi yaaga naa ‘ka.

‘Yö ‘ü a dee “wɛɛ ‘bha =loo pë do bha ‘gü ‘ü mlü bha a =loo =bhaa. Yaa pö yöö “tɛɛ, ‘yö ‘ü- bho ‘mü, ‘yö “yi bha ‘ü bho bha, ‘ü a dee ‘bha= loo bha, ‘ü dɔ “siʋ̈ ta. Yöö “tɛɛ, ‘yö ‘ü- bho ‘mü, ‘ü “yi ‘dhɛ bha a bho bha.=Ya kë “dhʋ̈ kö “yi ‘ö ‘ü a ziö mlü ga bha, a bha “dhia “piʋ̈ bha, ü a ziö a bha ‘ko ta yiisiö. A ‘dhɛ ‘ö wɔ a bha ‘ö dhɛ yö =kpaɔ bha, ya da mü kö ya kë “sɔɔdhu. =Ya ‘go mü ‘yö ‘ü mlü ‘ö ya dhëë “kan bha ‘ü bhö, ‘ü =gban bhö. ‘Bha ü bo a bhö sü ‘ka, kö ‘bhaa bhii pë “wɛɛ ‘bha bhö a ziaan ‘gü “dhɛdhɛ yiisiö “piʋ̈. 

A “sunma yö kë =dhɛ kö ‘ü a bhö “dhɛdhɛ “saaga (8) -naa ‘ka dhia” “piʋ̈, kö bhii ü “yan ‘to ‘yënng ya mɛ gɔ =zinng ‘gü “tʋ̈ng ‘ö kë=mingdi ‘ka bha,=në a gɔ kö ‘ü gun naa pë bhö.

(Ü dho a kë “dhʋ̈ dhɛkpaɔyi kɔng =plɛ ö ga “saaga “piʋ̈. ‘Waa wlö dhɛkpaɔyi “wɛɛ ‘bha ta tongtongdhö. ‘Bha kë “dhʋ̈ kö ‘bha “kian zë. Kö bhii a zü dee bho.

A mlü ga “yi “nangglüü nangglüü ‘ö yöö da ü ga yö ‘ko “dhiʋ̈ dhɛ nu ‘gü bha, =në yöö dhii nu ‘ö ‘wo mü, ‘ö ‘wo ü ga ‘gü dhɛ nu bhɔ sië bha, a nu bho ‘mü.

Dhɛkpaɔyi kɔng =plɛ ö ga “saaga bha kö ‘ü nu yö ‘ko “dhiʋ̈ kö ‘bha ü de dha dedewo. Ü dho kë “klʋ̈ʋ̈klʋ̈.

=Bɛdhɛ “gbɩɩ =në ‘ö ‘ü ga naa bhaa ‘gü bha.
﻿
<h>3 Dhebë ‘ö ‘gbiöö ‘ö dho kë kɔ ‘ö bha kö yö ö ‘në ‘kpɔ yi dɔ</h>

Kɔ ‘ö dho, ö ‘në ‘kpɔ “tʋ̈ng dɔ ‘ka yö nɛ:

Dhebë bha, ö kɔ “zu kɔ to =taama sü ‘ö a kë, “iin ‘ö bɔ ‘ka dhebë nu bɔ dhɛ ‘gü bha, ‘ö sü dhɛkpaɔyi to =taama sü bha bha, yö “su yaaga bho “dhiʋ̈, “iin “kan- “dhiʋ̈. =Ya ‘go mü kö yö dhɛkpaɔyi “saɔplɛ (7) zuö a ta.

A “sunman yö kë =dhɛ kö a bha kɔ “zu sü dhɛkpaɔyi to =taama sü yö kë “su ‘ö kë “kwi a “su ‘ka, ‘ö kë zangvie ‘ka bha, a dhɛkpaɔyi kɔngdo (10) ‘ka, kö kwaa dhong =ni: zangvie dhɛkpaɔyi kɔngdo, =wa “su yaaga “kan “dhiʋ̈ kö yö dho bɛ “su ‘dhɛ ‘ö ‘wo dhɛ Ɔkötɔbrë “kwi wo ‘gü bha, a dhɛkpaɔyi kaɔng do –bha. =Ya kë “dhʋ̈, =wa dhɛkpaɔyi “saɔplɛ da a ta, kö ya kë Ɔkötɔbrë dhɛkpaɔyi kɔngdo ö ga “saɔplɛ. Kö “tʋ̈ng ‘ö bha a zü dhɛ bha yö dho ‘në ‘kpɔ ‘ka. Kö dhɛkpaɔyi kɔng do ö ga “saɔdo, ö ga “saɔplɛ, ö ga “saaga waa ö ga “suɩsiö bha, yö dho ‘në ‘kpɔ a do ‘ka.

=Ya kë “dhʋ̈, kö yö së kö ‘mɛ ‘ö a “piʋ̈ ‘ö ö ‘në ‘kpɔ yi dɔ, yö ö “tʋ̈ng kë dhɛkpaɔyi tomaasü ‘ö “su yö a ‘ka bha, a ‘gü.
﻿
<h>4 Köng bhɛ “sɛɛ bha =bɛdhɛ “gɩɩ mü</h>

Dhebë nu ‘ö ‘wo ‘gbiöö ‘ö nu gɛn =ya bhla, a nu bha=bɛdhɛ do =nɛ:

Köng (“Maa “sɛ ‘gü mɛ nu wo woo pë dhɛ kpɛa) bhɛ “sɛɛ ‘ö bha, =bɛdhɛ së dede mü dhebë nu ‘ö ‘wo ‘gbiöö ‘ö nu gɛn =ya bhla, a nu bha ‘ka. ‘Wo dho a kë kɔ ‘ö bha, yö =nɛ: köng bhɛ “sɛɛ ‘ö bha, waa kun =kwɛɛ tiantiandhe bho, “iin ‘zü a ‘dhɛ ‘ö dho =mɔɔ a nu =kwɛɛ tiantiandhe ‘ka, waa ‘sü, ‘yo ‘wo a kpa së ‘ka, a “yi ‘ö bha, ‘yö ‘wo a “vɛdhɛ yan do “iin =plɛ mü.
﻿
<h>5 kwi ‘kun –yua</h>

Kwi ‘kun bha, “yua kpɛnngdhö ‘yaa mü. Yö kë “yua nu =në a nu =keng. Kwi ‘kun bha, yöö dede ‘ö ‘ya dhɛ ‘ö bha, yö mü, a bha da ‘gü da ‘ö wo naa =sië “gbɩɩ ‘ka dedewo ‘në ‘sɛɛnnë nu gɔ bha, a ‘ka.

=Ya kë =dhɛ ‘mɛ ‘ö “yua ‘dhö bha kö “nɛnɛ yö nu ta, ka sɔ bho a mɛ bha “pɛɛpɛdhö. =Ya kë ‘në sɛɛnnë ‘ka, -ka sɔ ‘ö bha bha, a gban bho a bha “pɛɛpɛdhö =dhɛ kɔ ‘ö ‘në ‘dhö wɔ a ‘ka ö ‘kpee ‘ka ya- ‘dhö.

A kë sü ‘ö =dhɛ kɔ bha ‘dhö, ‘yö së. ‘Ka sɔ bho  a bha ‘yö “nɛnɛ “bhʋ̈ ‘dhö =lɔɔ.

‘Yaa së kö ‘ka a kë =dhɛ kɔ ‘dhɛ ‘ö ya ‘dhö.

=Ya kë “dhʋ̈ “nɛnɛ da ‘gü =në ‘ö da “yuamɛ bha gɔ.

=Ya ‘go mü ‘mɛ “ʋʋ ‘mɛ ‘ö “nɛnɛ ‘ö a mɛ bha, yö së kö a mɛ yö “yi mü, yö “dhü bhɛ nu “yi mü.

=Ya kë ‘në sɛɛnnë ‘ka, yö “yi ‘ö =ya “tɛɛ ‘ö =ya =dhiëë bha, a mü. 

Dhɛa” ‘kpɔ: 

Yö “dhʋ̈ tɛan ‘ka =dhɛ ‘në nu ‘wa ‘dho “sukadhu pë nu bhö, =ya kë “dhʋ̈ kö bhië” ‘në nu woo gɔɔn a nu ‘gü ee ?

A yɔɔ: =sua mü. “Sukadhu pë nu bha ‘waa bhië” ‘në da ‘në nu ‘gü. “Sukadhu pë nu bhö sü bha, yö dho a nu gba “sɔn kë =në a ‘ka. A gɛn mü =dhɛ ‘në nu ‘ö ‘wo bha, a nu =miëë ‘gü dhɛ ‘ö a nu “sɔn ‘dhö gban sü ‘ka ‘gü bha, ‘yii kian =kö. A kë “dhʋ̈ sü bha ‘gü, ‘pë ‘ö bha “nɛɛ nɛɛ dhɛ ‘ö ziö sü ‘ka naa ‘gü waa pë “wɔ sü kö wa nu bhö, ‘në nu bha a nu “sɔn nu wo dho see.

=Ya ‘go mü, kö ‘në nu wo nëng kë “sukadhu pë nu bhö sü bha ‘gbɛ, bhöpë kpɛnngdhö bhö sü faan ‘yaa kë a nu ‘gü.

Yö “dhʋ̈ tɛan ‘ka =dhɛ ‘yaa së kö ‘në nu wo tɔyaan bhö, =ya kë “dhʋ̈ kö woo kë =kwan mɛ nu ‘ka ee?

A yɔɔ: ‘Aa bhoo, =sua mü. A dhɛ ya bha ziaanwo kö wa bhö. A gɛn mü =dhɛ tɔyaan bha yö mɛ kwi ‘gü dhɛ bha pë së dede =në ‘ka. A wɔn ‘gü ‘në nu bhawɔn ya bha kö wa bhö.

Yö “dhʋ̈ tɛan ‘ka =dhɛ “dhü bhɛ nu ‘ö ‘wo kë nu wo =dhɛ dhöng (seɩ”) nu, =goyaa nu ‘dhö bha ‘mɛ ‘ö ‘kpin “iin kwi ‘kun ‘dhö bha, a mɛ ‘ya ‘dho a bhö ee?

A yɔɔ: =sua mü. A dhɛ dede ziaan ya bha kö a mɛ yö “dhü bhɛ nu ‘ö ‘wo “dhʋ̈, ‘ö da ‘ka ziaanwo a “wɛɛ ‘bha nu bha bha, kö a mɛ ya bhö kö ya nu “yi nu mü.
﻿
<h>6 ‘Yuöö “glɛɛn =ya =nëng ü bhɛa” (2)</h>

‘Ü pë bhö sië kö ‘yuöö “glɛɛn yö =nëng ü bhɛa”, ‘yuöö ‘ö go ‘tɛɛ dede ‘ö gü bha, ü =wee pa ‘ka kɔngga “iin ‘zü ‘tɛa ‘gü pa ‘ka kɔngga bha, a ma ‘tɛɛ dede bha a “tʋ “dhiʋ̈ pinngpinngdhö. Yö dho ‘to ‘ka “dhʋ̈ ‘ö ‘yuöö “glɛɛn bha ‘ö =lɔɔ, ‘ö go ü bhɛa”, ‘ö kë ü dhasü ‘ka.
﻿
<h>7 Bhangglöö(bandhe), =bɛdhɛ “gbɩɩ mü</h>

Bhangglöö bhɛ ‘ö ya pëkë (tan) bha, yö mɛ gba pëbhee ‘wɛɛ ‘bha nu bhö dhɔ ‘ka.

‘Mɛ nu ‘ö faan ‘yaa a nu bha, “iin ‘ö =wa kë zii , ‘ö wü waa tɔyaan nu bhö sü =ya kë a nu bha “gbɩɩ bha, a dhɛ ya bha kö wo bhangglöö pëkë sü bhö “tʋ̈ng ‘gbɛ dhɛ ‘gü.

‘Mɛ nu ‘ö wü waa tɔyaan nu bha a nu bhö sü ‘ö nu bha “gbɩɩ, waa pö woo a nu bhö, wo mɔɔ a bha ‘ö ‘wo nu bhö bhangglöö pëkë sü ‘ka.

‘Mɛ ‘ö bhië” ‘në =ya gɔɔn a ‘gü, a =bɛdhɛ =nɛ. A mɛ yö bhangglöö pëkë sü ‘sü, (“Maa mɛ nu wa dhɛ bandhe). A ga ‘ö ‘gü bha ya bho ‘gü, ya “zu, ya ‘kpɔ ‘yënng dhɛ. =Ya ga, ‘yö a bi bho. A bi bha yö mɔɔ a bha ‘ö pa, “iin ‘ö a =kaan “bhaa “puu ‘ka, “iin mɔni ‘ka ‘ö bhö. 

Bhië” ‘në =bɛdhɛ “gbɩɩ bha. A mɛ ya ‘gü dan.
﻿
<h>8 ‘Ü “ta ‘sü sië kö kpaa ‘në yö ‘dho ü “yënng</h>

A ‘bha nu =ya kë, ‘ü “ta ‘sü sië, kpaa ‘në ‘bha bha yö nu ‘ö sɔ ü “yënng. Yö bhɔ =dhɛ slëë yö bhɔ.

‘Bha ga =dhɛ =ya sɔ ü “yënng, ‘bha ‘dho ü kɔ ziö ü “yan “dhiʋ̈. Ü slëë ‘gü “vaandhö kö ‘ü ü ta ya ziaan ‘ü ‘dho sië ‘ka bha, a gɔ ‘kii ü “yan “pʋ. ‘Bha a kë “dhʋ, yö dho ‘to mü ‘ö go ü “yënng.
﻿
<h>9 ‘Pë ‘ü bhö ‘ö ü “gblü ziö sië, a “gblü ziö ‘ö bha, a =bɛdhɛ =nɛ</h>

  ‘Bha ‘dho ü de sëë bho “wɛɛwɛ =bɛdhɛ “wɛɛ ‘bha mɔɔ sü ‘ka =dhɔtrɔɔ =plöö.
  
  Dhɛ ga, ü “gblü ‘ö ziö sië, bhö =wee bi ‘në sɛɛnnë ‘sü ü kɔngga “iin “sang ‘në “zɔ “dhiʋ̈, ‘ü da pë ‘në ‘bha ‘gü, ‘ü “yi =loo ta. ‘Bha pë ziö ‘gü =ya kaan “kwëë së ‘ka, ‘yö ‘ü mü. ‘Bha ü bo a mü sü ‘ka, ü “gblü blɛɛsü ‘ö dho ziö a ziaan ta bha, =ya ‘go a ‘gü, kö ü bha “gblü ziö bha =ya yën. “Kö ‘zü ‘ö ‘wo pö bhii “ta =gblɛɛn ‘kpɔ =dhɛ mɛ yö go “Maadhö mɛ yö dho ‘Biya, ü “gblü “wɛɛ ‘bha ‘yii ‘dho ziö ziaan ‘ka ‘ü dho ‘ü =loo ‘ka.
﻿
<h>10 ‘Ö ü “piʋ̈ ‘ü kë ü faan ‘gü kpɛɛwo: “nimlɔɔ blɛɛsü</h>

  ‘Mɛ ‘ö “piʋ̈ ‘ö kë ö faan ‘gü “tʋ̈ng =gban ‘gü,‘ö “piʋ̈ “gʋng ‘ya ‘dho ö kë =plɛplɛ, dhia” “piʋ̈ =gban “pɛpɛ ‘gü, a mɛ ya bö kö ‘yii pë “wɛɛ ‘bha bhö =kö, “yi dede ‘ö ya, a sandhe, “iin ‘zü a zuɛɛbhɛ, “kwi yö ö bha pë dhɛ ‘dhiitrë, a mɛ ya do mü. Ya ö bo a kë “dhʋ̈ sü ‘ka, ‘yö yöö pë bhö, ‘yö gun a bhö naa =tɔn. “Kɛɛ a mɛ yö ö ‘gü dɔ “gbɩɩ ‘ya ‘dho pö ‘ö dhɛkpaɔyi nu da a “yi bha a mü sü =zinng ‘gü. A kë “dhʋ̈ sü bha ‘yaa së.
  
  ‘Wɔn ‘ö bha, ‘mɛ ‘ö ya =bhlëë ‘gü dedewo, kö a mɛ =ya ‘wɔn së kë ö de dhɛ.
﻿
<h>11 ‘Ö ü “piʋ̈ ‘ü kë ü faan ‘gü kpɛɛwo: “nimlɔɔ =plɛɛ naa</h>

  Kɔ do ‘ö kë faan ‘gü sü “nimlɔɔ blɛɛsü bha ‘dhö ‘ka, ‘ö gban “yi ‘dhiitrë do mü sü bha bha, ‘yö a ‘dhɛ ‘ö ya, a bha ‘dhö ‘ka. ‘Bha bö dhia” “piʋ̈ kö ‘bhii pë ‘bha bhö =kö, bhö mɛtii dhöng (seɩ”) bhɛ do bhloo kö ‘ü a “yi =loo “vɛdhɛ do ‘gü, ‘ü “yi =loo ta yö “vɛdhɛ bha pa. A kaan “kwëë së dede ‘ka. A mü. “Kɛɛ a kë “dhʋ̈ yi =gban “pɛpɛ ‘ka. ‘Bha kë “dhʋ̈, ü dho kë ü faan ‘gü “tʋ̈ng =gban ‘gü, “gʋng ‘yii ‘dho ü kë =plɛplɛ.
﻿
<h>12 =Mlɛɛ =ya ö “dhidhi -pɛn ü “yënng</h>

  =Mlɛɛ =ya ö “dhidhi =wɛng ü bha mɛ ‘bha “yënng dhɛ ‘ö “dhɔɔkɔ ‘dhö bha a ‘gü, ü ‘gü dɔ “gbɩɩ kö ‘ü “nɔnɔ, ‘ö kë “kwi a “nɔnɔ ‘ka, ‘ö ‘yaa “nɛɛnɛɛ, ‘ö ‘wo dhɛ “kwi wo ‘gü bɔngdhe ‘wluziö bha, ‘ü a do ‘dhɔ kö ‘ü “yi yö ‘mɛ ‘ö =mlɛɛ ‘dhö ö “dhidhi =pɛn a “yënng bha, a “yan ga =plɛ bha a nu ‘gü. ‘Bha kë “dhʋ̈, yö dho kë “klʋ̈ʋ̈klʋ̈. ‘Wɔn ‘bha bha ‘bha, ‘yii ‘dho a kë tongtongdhö. =Bɛdhɛ “gbɩɩ dede =në ‘ü a -ga sië bha.
﻿
<h>13 “Sɔn kë =bɛdhɛ</h>

  ‘Mɛ ‘ö ü “sɔn ‘dhö ü kë sië, =ya kë =dhɛ ü “sɔng ga ‘ö ü kë sië bha a yɛ ga ‘dhö ‘gü, ‘bha ‘dho ü de sëë bho, =bɛdhɛ ‘ö ya a kë.
  
  Ü “sɔnga bha ‘ö ü kë sië “tʋ̈ng dede ‘ö ‘ka bha, ‘bha ‘dho ‘kɔ =taama kë dhɛ ‘gü, yee” “viëë ‘në ‘bha yö kë ü gɔ. ‘Bha ‘kɔ =taama bha kë, ü ‘gü dɔ “gbɩɩ kö ‘ü ü dega gbo ‘ö bha, ‘ü sɛɛnnë ‘bha ‘sü “dhü ‘në “zɔ “dhiʋ̈ kö ‘ü a ya ‘gü, ‘ü yee” “viëë bha a ya ta. Ü mɔɔ a bha ‘ö ‘ü kë “dhʋ̈ ‘ko ta =plɛ “iin yaaga dhɛkpaɔyi do bha ‘ka. Kö ü gbo ‘ü ya a ‘gü bha, a =fii ‘kö bha yö da ü =miëë bha a “piʋ̈, kö ü “sɔn bha yö dɔ dinngdhö, kö ya kë a bo sü =në a ‘ka bha. ‘yii ‘dho ü kë ‘zü tongtongdhö ‘ö to ‘ka “dhʋ̈ kwɛ ‘gbɛ dede “piʋ̈.
  
  A ‘gü ma ‘ka =dhɛ ü dega gbo mü. A kë ‘“dhʋ̈ sü ‘gü, a yënng ‘ya ‘dho ü kë. Mɛ ‘yaa yënng kë mɛ dha pë gɔ.
﻿
<h>14 Dhiëë =bɛdhɛ</h>

  ‘Mɛ ‘ö dhiëë =ya dɔ ü bha dee ‘gü, bhö bhangglöö (bandhe) bhɛ ‘ö ‘yii pë kë (tan), ‘ö kpo ‘ka bha, a “kplü “kan kö ‘ü a ya ü bha dhiëë bha a ta. Yö dho dɔ “vaandhö. =Ya bo dɔ sü zë a ‘ka, kö a zua wɔn =në ‘ö =ya ‘to.
﻿
<h>15 Bhangglöö dhü “yi</h>

Bhangglöö (bandhe) dhü “yi bha bhië” ‘në =bɛdhɛ “gbɩɩ mü.

A dhü “yi bha, “kaflɩɩ mü ‘ka “sang ‘në “iin ‘zü “sang ‘në ‘sɛɛnnë bha, a do ‘sü kö ‘ü bhangglöö dhü bha, a “yi yan yaaga “iin yiisiö ‘kun a ‘gü. =Ya ‘go mü kö “sang ‘në do bha ‘ü ‘sü kö ‘ü “zɔ “yɔn yan yaaga “iin yiisiö dan a ‘gü =dhɛ kɔ ‘ü bhangglöö bha kë a ‘ka bha ‘dhö. ‘Bha ü bo kö ‘ü a bhangglöö “yi ‘ü dan bha ‘dhö , “zɔ “yɔn ‘ü dan bha ‘dhö, a nu gban =loo “kaflɩɩ “yi “wɔsü dede “vɛdhɛ yan do ‘gü, ‘ü pë ziö a ‘gü kö yö kaan “kwëë së ‘ka, kö ‘ü a mü.

Yö ziö bhië” gɔ =dhɛ mɛ yö më kë.
﻿
<h>16 “Üü dɔn ‘ö ‘në nu kë bha, a =bhɛdhɛ =nɛ:</h>

‘Mɛ ‘ö “üü ‘dhö ü bha ‘në kë sië, a mɛ yö ö “tʋ ‘to së ‘ka kö ya kë =ni:

Yabha suu ‘dhɛ ‘ö ‘wo dhɛ ai “iin lai (a” i, la” yi) bha a mɛ ya “pɛn do “iin “pɛn =plɛ ‘sü. Ya wüü wüü “iin ya =dhiëë. A böö bha, ya ‘sü kö ya =loo “yi “vɛdhɛ yan do ‘ö ya “tɛɛ tiaandhe ‘ka, a =bhaa. A mɛ yö ö kwaa zü “tʋ̈ng kpö ‘në sɛɛnnë ‘ka. “Kwi nu wo woo pë pö minitö kɔng do. =Ya =dhiëë kö “sang ‘në sɛɛnnë bha, a mɛ ya yan =plɛ “iin yaaga =loo bhöpë “iin müpë “nɛɛnɛɛ ‘bha ‘gü, kö ya kaan ‘ka, ya nu ‘në ‘ö “üü ‘dhö a kë sië bha a dhɛ. “Kɛɛ yö kë ‘në ‘ö a kwɛ ‘yii yö =kö do -bha a ‘ka.
﻿
<h>17 ‘Mɛ ‘ö ‘gu =ya ma bha</h>

‘Mɛ ‘ö ‘gu =ya ‘ma bha (‘ö ‘yaa ö gboo sië) ‘ö dho a kë kɔ ‘ö bha yö =nɛ.

A mɛ yö yabha kpö do ‘sü ya kaan kaan. =Ya ö bo ko ya =loo “yi “vɛdhɛ yan do “iin =plɛ ‘ö =ya “sukadhu da a bha a =bhaa, ya dɔ “siʋ̈ʋ̈ kö yö “tɛɛ “tʋ̈ng kpö ‘në sɛɛnnë ‘ka (minitë kɔng do “iin kɔngdo ö ga “sɔɔdhu “piʋ̈). =Ya bo “tɛɛ sü ‘ka, =ya =dhiëë, dhia” “piʋ̈, ‘mɛ bha kö ‘yii pë ‘bha bhö =kö, kö ya “vɛdhɛ yan do mü. Yɛɛn” “piʋ̈ kö yöö ‘dho yi ‘gü, kö ya do mü. 

Kö ya kë “dhʋ̈ sü =bhlëë ya, a ‘gu ta yö dho lɔɔ 

“Iin ‘zü ‘mɛ ‘ö a ‘gu =ya ‘ma bha, a mɛ yö mɛtii seɩ” bhɛ do “iin =plɛ ‘sü ya “yi bho ya =loo “yi ‘ö ‘yaa “wɔwɔsü “iin ‘ö ‘yaa sɛa bha ( ‘kwa pö “dhʋ̈ kö kwa a pö “yi ‘kpɔng kpɔng), a =bhaa. Ya kaan ‘ka së ‘ka. =Ya ö bo kö ya mü. “Kɛɛ ‘ö mü sië kö yö “ta ‘sü sië- ‘ka “lɛɛdhö, kë “dhʋ̈ kö yö da a kwi ‘gü së ‘ka, ya ‘gu lɔɔ.




﻿
<h>18 ‘Mɛ ‘ö =gwan =ya “kan ta</h>

‘Mɛ ‘ö =gwan =ya “kan ta ‘ö dho a kë kɔ ‘ö bha kö yö “kan yö =nɛ.

Blɛɛsü ‘gü, a mɛ yö ya “zɛnngdhö.

A plɛ naa,a mɛ yö ö yun bhloo minitë “sɔɔdhu ‘piʋ̈, “iin yö ‘to ‘ka “dhʋ̈ a =gwan yö ‘gbaannu. =Ya kë ‘zü =dhɛ ‘yaa yan sië, a mɛ yö yeɩ” “viëë kpö ‘në nu kë kö ya nu sɔ ö yun “dhi nu bha a nu ‘gü, kö ya nu “zɔ nu ‘to “yɛɛ. =Ya ö bo a kë “dhʋ̈ sü ‘ka kö yö ö yun nu bhloo ‘zü ‘bha wo minitë “sɔɔdhu ‘ka. =Ya ‘go mü kö ya yeɩ” “viëë nu bha a nu ‘to mü “dhɛdhɛ kpö ‘në ‘bha ‘ka, kö yö gun naa a bho ‘mü “lɛɛdhö ö ‘suaan ‘ka.

(‘Mɛ ‘ö =ya kë =sië =sië ‘ö =gwan ‘dhö kan a ta, yö nëng kë nu wo seɩ” ‘ö kë “kwi a seɩ” ‘ka, ‘ö ‘wo a dhɛ orangziö bha ‘dhö, =tanmatii nu ‘dhö, a nu bhö sü bha, kö yö mɛtii seɩ” nu “yi mü.

‘Ö kë sië “dhʋ̈, =gwan ‘yii ‘dho nu ta.
﻿
<h>19 Dɔn “kpɛa =bɛdhɛ: “nimlɔɔ do</h>

‘Mɛ ‘ö dɔn “kpɛa ‘dhö bha, a mɛ yö “kaflɩɩ mü ‘ka “sang ‘në ‘sü, yö “zɔ “yɔn yan do dan a ‘gü ya =loo pë ‘bha ‘gü. Yö “sang do bha ‘sü yö mɛtii seɩ” “yi “sang ‘në yan do ‘dhö, “kwi a we “gbɩɩ, “sang ‘në yan do ‘dhö yö pë yaaga bha, a nu =gban kaan “kwëë së ‘ka. A mɛ =ya ö bo, “sang ‘në bha ‘yö a yan do mü. “dhɛdhɛ yaaga =ya ziö, ‘yö do ‘bha mü.

“Dhɛdhɛ yaaga =ya ziö, ‘yö a do ‘bha mü. A yaaga ‘bha =ya ziö ‘zü, ‘yö a do “wɛɛ ‘bha mü.

“Kɛɛ =ya kë =dhɛ ‘në ‘ö ‘yɔn bha “iin ‘mɛ ‘ö “yua ‘bha, ‘dhö a bha, ‘ö “yua bha ‘ö dɔn ‘dhö “piʋ̈, kö ‘ka ‘dho we “gbɩɩ ‘kö bha, a da “piʋ, ‘ö a mɛ ya mü. A “bin

=Bɛdhɛ ‘ö ‘ka ga naa bhaasü ‘ka bha, =bɛdhɛ “gbɩɩ mü.




﻿
<h>20 Dɔn “kpɛa =tɔɔ =bɛdhɛ</h>

‘Mɛ ‘ö dɔn “kpɛa ‘dhö bha, a mɛ =ya “yi dɔ “siʋ̈ʋ̈, =ya “tɛɛ dedewo së ‘ka, ‘yö a mɛ ‘dhö a =loo “gbʋnggbʋ ‘gü ‘ö ö gɔ dun a ta kö a mɛ =ya sɔ ‘ma ö gɔ waa “gbʋnggbʋ =gban bha. Yaa kë “dhʋ̈ ‘yö a “dhuu bha ‘ö a gan ö “dhi waa ö yun ‘gü. ‘Yö a kë “dhʋ̈, ‘ko ta ‘gbɛ ‘ka dhɛkpaɔyi bha.

‘Mɛ ‘ö a yun ‘gü =ya ta, a mɛ =ya kë =dhɛ kɔ do ‘ö ‘go sië a ma ‘ka, dɔn “kpɛa bha ‘ka bha ‘dhö.
﻿
<h>21 “Kwi naa ‘gbɛsɛɛ ‘yaa ‘mɛ ‘ö gɔ</h>

Dhɛ ‘ö “kwi naa ‘gbɛsɛɛ ‘ö kë “sɔn zu ‘ka pë ‘ka ‘yaa bha, ‘ü dho a kë kɔ ‘ö bha yö =nɛ. “Dhü ‘ö ‘wo =mɔɔ bha ‘ö ‘wo kë ‘gbɛsɛɛ ‘ka, a sɛɛnnë do “kan kö a zü bha ‘ü “zɔ dɔ kö yö kë ziö “sɔn ‘gü pë ‘ka. A gɔ bha, a “zɔ bhö kö a “sɛɛ yö kë, kö ‘ü a ziö ü “sɔn bha.
﻿
<h>22 Dhɛ ‘ö “kwi naa pë böö ‘ö ‘wo wo “sɔn zu a ‘ka ‘yaa bha</h>

=Ya kë =dhɛ pë böö ‘ö ‘wo ya “sɔn zu ‘ka pë “dhiʋ̈ bha, ‘yaa dhɛ ‘ö bha “iin ‘mɛ ‘ö gɔ, a mɛ yö =wee bi ‘në sɛɛnnë waa ‘seng -bi sɛɛnnë kaan “kwëë ya ya “sɔn zu ‘ka pë ta. “Kɛɛ yö “sɔn zu ‘ka pë bha, a dhɛ ‘ö yöö ziö ö “sɔn bha bha, a =tɔɔ =kö blɛɛsü “yi ‘ka kö pë bi bha, yö ‘ma ‘gü së ‘ka. =Ya ‘go mü kö ya ziö ö “sɔn bha. Yö dho a “sɔn ‘zu së ‘ka dedewo.

‘Mɛ ‘ö ‘seng‘yaa a gɔ, yö mɔɔ a bha ‘ö kë =wee bi doseng ‘ka.
﻿
<h>23 ‘Mɛ ‘ö bhɛa” dhɛ =ya ‘to nɛɛsi</h>

  A mɛ yö “yi ‘në ‘bha dɔ pɛng “dhiʋ̈. =Ya ‘kun kö a mɛ ya bho ‘mü yö =wee ‘në ‘bha da a “piʋ̈ ya mü.
﻿
<h>24 ‘Mɛ ‘ö ‘kpin ‘dhö kë sië</h>

=Ya kë mɛ ‘kpii “iin ‘në ‘kpii ‘ka, a mɛ yö “yi ‘ö =wee ‘në ‘bha ‘dhö a bha, a =loo ö =kwɛɛ kö ya “gan ö yun ‘gü.
﻿
<h>25 ‘Mɛ ‘ö yi ‘yaa da sië a “yan –bha</h>

‘Mɛ ‘ö “dhʋ̈ bha, yɛɛn” “piʋ̈, a mɛ yö ö ‘zu “yi ‘wɔɔ wɔɔ ‘ka. ‘Kwa pö “dhʋ̈ kö kwa pö “yi ‘ö ‘yaa “wɔsü “iin ‘ö ‘yaa sɛa. =Ya ‘go mü, a mɛ yö “nɔnɔ “wɔwɔsü “vɛdhɛ yan do mü kö yö gun‘waannu naa. =Ya ‘go ‘bha wo ‘mü, ‘ö sü ‘yënng ya mɛ gɔ =zinng ‘gü “tʋ̈ng bha ‘ö dho ‘ö yö a ‘ka yɛɛn” “piʋ̈ bha, a mɛ ‘ya ‘dho “kaflɩɩ “iin ‘pë ‘ö ‘wo ‘te kë bha, a ‘bha mü tongtongdhö.
﻿
<h>26 Dhioo nu ‘ö ‘ö ‘wo –së kwa –bha ‘ka</h>

Blɛɛsü ‘gü:

‘wëëga ‘në ‘bha =ya kë ‘mɛ ‘ö a gɔ, ‘ö mɛ “piʋ̈ =dhɛ ‘ö ö bha ‘në ta ‘kun kö yö kë ö faan ‘gü së ‘ka “tʋ̈ng =gban ‘gü, a mɛ ‘ya ‘dho we “nɛɛnɛɛ ‘dhɔ ö bha ‘në bha dhɛ. 

A=plɛ naa: 

a mɛ yö tɔyaan nu, “gwɛɛ nu, “nɔnɔ sɛa “iin =kplü ‘kun sü, “iin “dhü bhɛ nu ‘ö ‘wo kë nu wo dhöng (seɩ”), =tanmatii nu, ze nu, “kpako nu, bhangglöö (bandhe) nu, =vokaa nu, “manggloo nu, glɔɔ “nɛɛnɛɛ nu ‘ö da a ‘ka a “wɛɛ ‘bha nu bha bha, a mɛ ya ‘dhɔ ö bha ‘në dhɛ “tʋ̈ng ‘gbɛ dhɛ ‘gü.

A yaaga naa: 

dhebë ‘ö ‘në dee ‘ö gɔ “yɔn bha, ‘pë nu ‘ö ‘kwa go a nu ‘tɔ ma bha, a dhebë ‘ö “dhʋ̈ bha, ya nu bhö “tʋ̈ng ‘gbɛ dhɛ ‘gü, kë “dhʋ̈ kö yö da a ‘yɔn ‘gü së ‘ka, kö yö kaan a “yɔn “yi ‘ka, kö ‘në yaa mü,yö kë ö faan ‘gü së dede ‘ka.

A yiisiö naa: 

baa ‘ö kë bhö baa ‘ka bha, a “dhɛ bha, kwa nëng kë a bhö sü bha. Bhöpë së dede mü. Yö mɛ da mɛ faan ‘gü. Kwa mɔɔ a bha ‘ö ‘kwa a =flügüdhe kë ‘pö.=Ya ‘go mü, “wɩsɩ “dhɛ nu, ze “dhɛ nu, kplɔɔ” “dhɛ nu waa “kwi a ze “dhɛ nu ‘wo bha, kwa mɔɔ a nu bha ‘ö ‘kwa a nu “kpɛa kpɔ ‘ö ‘kwa nu bi bho ‘dodo ‘ka, ‘ö ‘kwa nu =kaan –dee ‘në nu bha “bhaa “yi ‘ka. Yö ‘në nu da faan ‘gü.
﻿
<h>27 “Sɛɛ slëë</h>

A dhɛ ya bha kö ‘kwa “sɛɛ slëë da =sië =sië kwaa bhöpë nu ‘gü, ‘kwa nu bhö ‘ka,. A kë ‘ö ‘kwa dho wo “dhʋ̈ bha, a gɛn mü =dhɛ =ya kë “dhʋ,̈ yö dho kwa gba pë bhö dhɔ nu ‘ka, ‘ö ‘nii da kwa ‘gü.

‘Mɛ ‘ö a “piʋ̈ ‘zü ‘ö kë “tan bho mɛ ‘ka, a mɛ yö mɔɔ a bha ‘ö “sɛɛ slëë bha a bhö “zɔ “yɔn ‘ka “iin “sukadhu ‘ka. ‘Mɛ ‘ö yaa kë “dhʋ̈ ‘ko ta ‘gbɛ =sië =sië, a mɛ wo yö dho dhi =dhɛ maa ‘në ‘bha ‘ö “tan bho naa dhɛkpaɔ “dhiʋ̈ ‘ö a wo ‘dhö së bha, a ‘dhö.
﻿
<h>28 Bhöpë ‘bha ‘ö ‘wo dhɛ “kwi wo ‘gü karɔtö, a kë yë</h>

Blɛɛsü ‘gü,

karɔtë bha, dhebë ‘ö ‘gbiöö kö ya =dhiëë, ya “yi bho, kö “tʋ̈ng ‘ö ‘ka ‘gbiöö bha yö nëng kë a “yi mü sü bha, a ‘në ‘kpɔ sü ‘yaa =gbɔɔn, ‘yaa kë “gbɩɩ.

A =plɛ naa,

‘në ‘ö a “gblü ‘dhö ziö sië yaa “yi mü, a bha “gblü ziö yö yën.

A yaaga naa,

‘mɛ ‘ö a ga yö ‘ko “dhiʋ̈ dhɛ nu =wa ‘to nɛɛsü, =ya nëng kë a “yi mü sü b̄ha, yö kë “klʋ̈ʋ̈klʋ̈.

A yiisiö naa,

‘mɛ ‘ö nëng kë a “yi mü sü bha, ‘yaa kë zii “vaandhö. A gɛn mü =dhɛ pë ‘bha -nu -wo kwa =yɔɔn ‘gü, ‘ö ‘wo “slë =mɔɔ- -bha kö -wo kwa kë zii; kɔrɔtë “yi bha -yö -ziö -a nu gɔ zë -sü -gɔ.
﻿
<h>29 Më ‘ö ‘kwa dho a bhö kö kë “klʋ̈ʋ̈klʋ̈sü yö kë kwa gɔ.</h> “Yua nu ‘ö bhöpë nu ‘ö ‘waa tiaandhe ‘wo nu mɛ dhɛ

‘Mɛ ‘ö “dhʋ̈ dodo ‘ka, a bhawɔn ya bha kö yö pëbhee së bhö, kö yö ba tiaandhe ‘ka, yö kë ö faan ‘gü, yö yë kë dedewo ö kë kɔ ta “klʋ̈ʋ̈klʋ̈ dhɛ ‘gü kpɛawo.

“Yua ‘gbɛ dhɛ wo mü =dɛɛ ‘ö a nu gɛn ‘dhö gban bhöpë nu bha =mɔɔ ‘ö ‘yaa bho mɛ ta ‘kɔdhi ‘gü bha, a nu bha.

‘Mɛ nu ‘ö faan ‘yaa a nu bha “iin ‘ö ’waa wo de =slɔɔ dhɛ yö “yua gɔ bha, a gɛn mü =dhɛ ‘waa pëbhee tiaandhe ‘ö a dhɛ ‘dhö bha wa bhö, a nu bhö; “iin pëbhee ‘yaa =mɔɔ a nu ta. ‘Mɛ nu ‘ö ‘wo “dhʋ̈ bha, bhöpë saan ya nu bha. A wɔn ‘gü “yua nu ‘ö ‘wo ‘mɛ nu ‘ö ‘wo “dhʋ̈ bha a nu “dhiʋ̈ =slɔɔ wo ‘gbɛ. 

=Ya kë ‘në ‘sɛɛnnë nu ‘ka, “yua nu ‘ö nu kë bhöpë saan kë sü “gblʋʋ “piʋ̈, wo =nɛ: 

* =Ya kë “dhʋ̈ ‘waa “gla, ‘waa ba wo ba kɔ ta. ‘Waa faan ‘sü.

* Wo to “sia, “iin gleng tiaandhe ‘yaa kë a nu bha. 

* A nu ‘gu yö dɔ a nu “dhiʋ̈ ‘ö nu dɔɔ nu (gbe nu waa nu gɛn nu) ‘wo kë “kangkang nu ‘ka.

* A ‘në nu ‘ö ‘wo “dhʋ̈ bha, wo kë “wɔɔn wɔɔ “iin a nu “dhiʋ̈ yö kë “nuaa nuaa ‘ka.

* A nu gɛn nu, a nu wë nu waa nu kɔ nu wo kë nu wo bhlasü ‘ka. A ‘bha nu =ya kë bhiëë “iin pë ‘bha yö wo nu wo a nu kwi bha.

* ‘Në nu ‘ö ‘wo “dhʋ̈ bha, “gblü ziö yö gwëë a nu bha. Mɛtii =bɛdhɛ waa “kwi =bɛdhɛ nu bha, wa nu gba ‘ka, “kɛɛ ‘yaa yan. A “gblü ziö ‘yaa yën 

* A ‘bha nu =ya kë, “yua ‘bha nu yaan yö kë a nu ‘gü, ‘ö a kë “dhʋ̈ sü bha ‘gü, ‘ö dhiëë nu ‘wo dɔ a nu bha “vaandhö “vaandhö, “iin ‘ö nu “tʋdhɛ nu ‘wo bhla nu wo =sië. A ‘bha nu ‘ka ‘zü, a nu “bhluu nu bha bhiëë yö ya a nu bha.

* ‘Në nu ‘ö bhöpë saan ‘ö kë a nu bha ‘kɔdhi ‘gü “dhʋ̈ bha, a mɛ ‘bha nu gɔ “dhɛ yö kë “waan waan “iin wun ‘gbɛ ‘yaa kë a nu =gwinng.

*A nu “yan ‘gü yö kë “luu luu. 

=Ya ‘go ‘në nu bha nu ‘gü, mɛ “gblʋ̈gblʋ̈ ‘dhɛ nu ‘ö ‘wo to, ‘ö woo =de ‘pö bhöpë saan ‘ö nu bha bha, ‘pë ‘ö nu “dhiʋ̈ =slɔɔ a ‘gbɛ dhɛ ‘gü yö =nɛ:

* Mɛ ‘bha nu bha, faan ‘yaa kë a nu bha. =Ya ‘go mü a nu sëë =në ‘ö bho ‘gbɛ.

* Pë bhö sü faan ‘yaa kë anu gɔ.

* Bhiëë ‘yaa “kan a nu “dhi “gʋ̈ng “piʋ̈ dhɛ nu ‘gü.

* A nu gɛn nu wo kë bhla sü nu ‘ka “iin ‘zü ‘gbinki gbinki ‘ka.

“Yua ‘bha nu wo mü a nu gɛn yö mɔɔ bha ‘ö gban ‘wɔn “wɛɛ ‘bha nu bha, “kɛɛ a gbɛ dhɛ ‘gü, yö sü pebhee yaa bhö sü nu bha.

A “yua nu ‘ö ‘wo “dhʋ̈ bha, wo mü:

mɛ zuë” ta ma sü nu, mɛ “tʋ ‘gü vi sü nu, =gbaɔdhɛ bha ‘në nu ‘sü sü nu, gɔ ‘gü ‘wü nu, =gwan bha kan mɛ ta sü nu, mɛ kwi bha “kpɛa ‘kpɔ sü nu, “yua bha ya mɛ “bhluu bha sü nu waa mɛ zuë” kë nɛɛsü sü ‘ö ‘wɔn nu ‘gü, a nu ‘ka.

Kwaa ‘wɔn dɔ ‘ka =dhɛ pebhee tiaandhe bhö sü bha, yö mɛ dhü takɔɔ “yua nu gɔ. Bhöpë së nu bha, wa kë ‘ö mɛ kwi ‘ö dɔ “yua gɔ gɔn yan ‘gü.

•  Yö së kö ‘kwa a dɔ ‘ka =dhɛ bhöpë ‘ö ‘yaa tiaandhe, a bhö sü bha, yö mɛ gba “yua ‘gbɛ ‘ö ‘kwa ‘go sië nu ‘tɔ ma- bha, a nu ‘ka. =Ya ‘go mü “yua ‘dhɛ “ʋʋ ‘dhɛ ‘ö nu ‘mɛ ‘ö pebhee saan ‘dhö bha, a mɛ gɔ, a mɛ ‘yaa =mɔɔ bha kö yö dɔ a “yua bha gɔ gɔn yan ‘gü. A gɛn mü =dhɛ kö faan ‘yaa a mɛ bha.
• 


• ‘Në nu ‘ö ‘waa pë tiaandhe bhö bha, kö “glüziö yö nu a gɔ, yö kë “gbɩɩ. A ‘gbɛ dhɛ =ya kë, a nu gɔ yö to a ‘gü.
• 
• =Kpiëë kaa ‘gü, ‘yaa së ‘në nu ‘ö pëbhee saan ‘ö nu bha ‘kɔdhi ‘gü, a nu bha ‘ka. A gɛn mü =dhɛ yö mɔɔ a bha ‘ö nu zë.
• 
• ‘Në nu ‘ö ‘wo “dhʋ̈ bha, foodɔn ‘yaa “kan a nu kpö ‘gü. =Ya ‘go mü yaa pö yöö a nu kë, ya nu kë dedewo.
• 
‘Mɛ nu ‘ö bhöpë saan ‘ö nu bha bha, “yua “wɛɛwɛ dë ‘ö kë ‘kpin ‘ka ya, yaa nu kë, yö gwëë a nu bha ‘ö kë “gbɩɩ. 

Pëbhee tiaandhe bhö sü bha, yö “yuamɛ ta kun ‘ö kë “klʋ̈ʋ̈klʋ̈ “vaandhö.

Pëbhee tiaandhe yö “yua bhɔ mɛ ‘kataa =gblɛɛn, ‘ö go ‘mü ‘ö kë ‘ö “yuamɛ bha ‘ö kë “klʋ̈ʋ̈klʋ̈ “vaandhö. Yö =në a wɔn ‘gü, ‘yö “yua ‘dhö ‘mɛ ‘ö kë sië, a dhɛ ‘dhö a bha kö a mɛ yö pë tiaandhe bhö.

Bhöpë nu ‘ö kwa dhü bhawɔn ‘dhö nu bha kö ‘kwa nu a dhɛ 

Bhöpë nu ‘ö̈ kwa bhawɔn ‘dhö nu bha kö ‘kwa a –nu bhö kö ‘kwa ‘to kwa faan ‘gü së ‘ka “tʋ̈ng =gban ‘gü bha, a nu gɔɔ yö yiisiö. A dhɛ ya bha kö ‘pë ‘ö ‘kwa dho a bhö yi =gban ‘ka bha, ‘kwa a nu ‘sɛɛnnë ‘sɛɛnnë ‘sü a gɔɔ yiisiö bha a nu ‘gü dɔɔndhö ‘kwa a nu da ‘ko “piʋ̈ kwaa pëbhee ‘ö dhɛkpaɔyi bha, a ‘gü.

Bhöpë gɔɔ yiisiö ‘ö ‘wo “dhʋ̈ bha a,

kpö gɔɔ blɛɛsü mü:

1) bhöpë nu ‘ö ‘wo kwa =nëng, kwa tëng, kwa zuë” ga waa kwa dhɛ “wɛɛ ‘bha nu ‘ö ‘wo kwa ‘gü a nu gɔ yö ‘kwëë së ‘ka, wo mü. Bhöpë nu ‘ö ‘wo “dhʋ̈ bha wo =në ‘ö mɛ yaa nu bhö ‘yö mɛ yö =kpɛa mɛ kpɛa kɔ ta së dede ‘ka. ‘Mɛ ‘ö “piʋ̈ ‘ö kë ö kwi ‘gü, ‘ö kë ö faan ‘gü a dhɛ ya bha kö dhɛkpaɔyi =gban ‘ka yö bhöpë nu ‘ö ‘wo “dhʋ̈ bha, a nu bhö tiaandhe ‘ka ya zo ‘kun. “Kɛɛ yö kë a ‘dhɛ nu ‘ö ‘wo tun së, ‘ö ‘wii see kö a nu ‘ka.

Wo mü: 

1) tɔyaan, wü, tɔ, ‘yuöö “kpɛa, “nɔnɔ, “nɔnɔ =kplü ‘kun sü, =kɛnng, “tʋʋ dhɛ ‘gü -pë nu ‘ka.

2) A ‘dhɛ ‘ö ‘wo dɔ a dhɛ nu bha a nu “piʋ̈ wo mü:

ze “kpɛa, “gwɛɛ, ze suu ‘ö ‘wo dhɛ ‘sozia, , kplɔɔ”, karɔtö, 

3) ‘Yö a ‘dhɛ nu ‘ö nu ga doseng në ‘ö bhöpë ‘ka =dhɛ mlü ‘ö ‘wo a zɔn wöng ‘ka a ‘dhö, “klëën nu ‘dhö, ‘wo dɔ mü. 

Bhöpë “pɛpɛ ‘ö ‘kwa ‘go sië a nu ‘tɔ ma bha, yö së kö ‘kwa a nu kaan “kwëë kwaa pëbhee ‘gü. ‘kwa a nu bhö. Kwa mɔɔ a bha ‘ö ‘kwa:1, 2, 3 nu bha, a nu ‘bha ‘në ‘bha =kaan “kwëë kwaa pëbhee nu ‘gü. Kwaa kë “dhʋ̈ yi =gban ‘ka. 

A kpö gɔɔ =plɛ naa: bhöpë nu ‘ö ‘wo “siʋ̈ ya mɛ kwi ‘gü, ‘ö ‘wo ‘nii da mɛ ‘gü

Bhöpë nu ‘ö ‘wo “dhʋ̈ bha, wo =dhɛ “wɔ ‘ö ya “siʋ̈ bha, a ‘dhö. ‘Mɛ ‘ö yë kë “gbɩɩ dedewo, a bhawɔn ya bha kö ya nu bhö. Wo mü pë “nɛɛ nɛɛ nu waa a ‘dhɛ nu ‘ö ‘wo kë =dhɛ baa nu ‘dhö a nu ‘ka. “Kɛɛ ‘yaa së kö mɛ yö mɛ gɔ gban woo doseng zë a nu bhö sü nu ‘gü. Ya kë “dhʋ̈ faan yö go mɛ bha. “Sukadhu pë nu bha wo mü: “sukadhu dede ya a ‘dhö, “zɔyɔn ‘dhö, glɔɔ “nɛɛ nɛɛ ‘dhö, a nu ‘ka. 

=Ya ‘go mü, ‘pë nu ‘ö ‘wo kë =dhee kë pë nu ‘ka woo =de ‘pö kwa bhawɔn ya nu bha.

Wo në ‘ö ‘wo kë =dhee ya pë nu waa bhɛ ya pë nu ‘ka. Wo mü: köng, mlü, “klëën, “wɩsɩ, “kuu, baa, “plëë, =piaa glɔɔ, waa ‘dhɛ nu ‘ö ‘wo bhɔ “wɩsɩ bha ‘ö “kwi ‘dhö dhɛ ‘pɔmö dö ‘tɛɛ, gën, doo, =kɔnng kɔnngblë nu ‘ö da a ‘ka a “wɛɛ ‘bha nu  bha, a nu ‘ka. 

A kpö gɔɔ yaaga naa mü:

“Yɔn pë nu ‘ö ‘wo kë: wü “yɔn nu, “yɔn ‘ö wo da “tʋʋ bha nu, “tukpɛ “yɔn nu, “kwi a ‘pë ‘ö ‘wo da ‘bluu ‘gü ‘ö ‘wo dhɛ ‘bëë, a nu, bhöpë nu ‘ö wo kë “gwɛɛ nu, “dhʋngbhɛɛ nu, ze ‘ö ‘wo dhɛ ‘sozia nu, “kpako nu , =vokaa nu waa “nɔnɔ nu ‘dhö, a nu ‘ka. 

A ‘dhɛ ‘ö ‘kwa ‘go sië a nu ma bha, kwa kwi bhawɔn ya ‘sɛɛnnë ‘sɛɛnnë bha. “Kɛɛ kwaa ‘gü ma së ‘ka =dhɛ, “yɔn pë bhö sü ‘ö ‘wo ziö naa ‘gü bha ‘yaa së.

A kpö gɔɔ yiisiö naa mü

Bhöpë nu ‘ö ‘wo kë kwa dhü takɔɔ pë nu ‘ka “yua gɔ a nu ‘ka. Wo =në ‘ö ‘wo pëbhö sü dhɔ da mɛ bha, ‘ö ‘wo faan da mɛ ‘gü, ‘ö ‘wo mɛ =yɔɔn kë ‘gbɛ .Bhöpë nu ‘ö ‘wo “dhʋ̈ bha wo =në ‘ö ‘wo a kë “dhʋ̈ ‘yö kwa dhü ‘gü dhɛ ‘ö kë tiaandhe, ‘ö kwa =yɔɔn ‘ö “ta sü së dede ‘ka kwa ‘gü. ‘Kwaa nu bhö sië “tʋ̈ng ‘ö a nu ‘gü, “yua yö kwa kë. Woo do bha =në ‘ö ‘wo =yɔɔn da kwa ‘gü. Wo =në ‘ö ‘wo kë “dhʋ̈ ‘yö kwa ga nu, kwa “sɔn nu wo to “slʋ̈ʋ̈slʋ̈ dhɛ ‘gü. 

Wo mü: wü “bhluu nu, tɔyaan nu, ‘yuöö nu, “nɔnɔ sɛa “iin =kplü ‘kun sü nu, ‘pë nu ‘ö ‘wo go “tʋʋ dhɛ ‘gü ( “iin ziaadɛnng ‘gü) nu, “dhü bhɛ nu, “yɔn “puu ‘dhö, a nu ‘ka. Bhöpë nu ‘ö ‘kwa a nu ga bhö =dhɛ mlü ‘dhö, a nu ‘ka.

Mɛ ‘gbɛdhɛ wo pë bhö, “kɛɛ ‘waa a bhö =dhɛ kɔ ‘ö dhɛ ‘dhö bha =dhɛ wa bhö a ‘ka, a ‘dhö. Bhöpë kpökpö gɔɔ yiisiö ‘ö ‘kwa a nu ‘tɔ ma bha, mɛ ‘bha nu zë wo wo gɔ gban a gɔɔ doseng në bhö sü ‘gü. Mlüga ‘dhö, baa ‘dhö, =piaa glɔɔ waa köng (“kpɛa) =në a nu bhö sü ‘gü ‘ö ‘wo dho ‘ka. A kë “dhʋ̈ sü bha ‘yaa së. ‘Ka a kë “dhʋ̈, kö ‘kaa pë bhö tiaandhe ‘ka. bhöpë nu ‘ö ‘wo go a kpö gɔɔ “wɛɛ ‘bha nu ‘gü =dhɛ: tɔyaan ‘dhö, wü ‘dhö, ‘yuöö ‘dhö, ze ‘dhö, “gwɛɛ ‘dhö, “tʋʋ “dhɛ nu, “dhü bhɛ nu waa “wɛɛ ‘bha nu ‘dhö, kwaa nu bhö ‘pö nu wo. A kë “dhʋ̈ sü bha =në pë tiaandhe bhö sü ‘ka. =Ya kë “dhʋ̈ ‘yö mɛ dho ‘to “klʋ̈ʋ̈klʋ̈ dhɛ ‘gü.
﻿
<h>30 “Yan kë yua (Apolo)<h>

Apolo ‘ö ‘mɛ ‘ö kë sië a “dhɛ =nɛ. A mɛ yö baa “dhɛ kpa, a “yi bha, a mɛ ya yö ö “yënng

Yö ziö apolo gɔ =dhɛ mɛ yö më kë.
﻿
<h>31 ‘Mɛ ‘ö bha gɔɔn- -dhɛ ‘yaa –tiaandhe</h>

“Dhü ‘në ‘bha yö dhö, mɛ ‘gbɛ dhɛ wa kë döng “dhü ‘ka. Yö “ziɔɔn ziɔɔn ‘ka =ni. “Gwɛɛtaa mɛ nu wa dhɛ =ziɔnng. A “dhɛ bha, ‘mɛ ‘ö faan ‘yaa a bha gɔɔndhɛ bha, a mɛ ya “dhɛ bho kö ya da “yɔɔ “piʋ̈, yö slëë ‘në ‘bha kë bha, kö ya =gban da ‘kwëë ya nu zɔn. =Ya ö bo zɔn sü ‘ka, ya da we “puu ‘në sɛɛnnë “piʋ̈ ya mü. =Bɛdhɛ së dede mü.
﻿
<h>32 “Yi -bha -go mɛ kwi ‘gü -sü</h>

‘Në ‘gbɛ -dhɛ -wo mü ‘ö “gblü ziö -ya yö -a –nu -bha ‘ö - -nu -gɔ ‘ö to- ‘gü. -A -gɛn -mü =dhɛ “yi =ya ‘go -a -nu kwi ‘gü. “Yi -bha -go mɛ ‘gü -sü bha, -a ‘gbɛ -dhɛ -yö -sü “gblü ziö “gbɩgbɩ -nu në- -a -nu -bha. -Ziaanwo kö -pë -yö -da –a ‘gü, kö -a -ta -kpɛɛ =ya dɔ do. “Yi yö -mɔɔ -a -bha ‘ö go mɛ “gblʋ̈gblʋ̈ -nu kwa kwi ‘gü, “kɛɛ ‘në -nu =në -a -nu -bha ‘dhö “gbɩɩ-. “Yua bha, -ya -nu -zë “vaandhö “vaandhö. =Ya kë “dhʋ̈, kö -yö -së kö ‘mɛ ‘ö “yi ‘ö ‘go sië -a kwi ‘gü, ‘kwa -a -kɔ dɔ. Kwa -dho -a -kɔ dɔ- ‘mü =dhɛ ?

-A -kɔ dɔ -kɔ =nɛ:

* a –mɛ weɩ” ‘yaa kë ‘gbɛ “iin ‘yaa kë -ziaanwo, “iin –yö -kë dhuɛngsü.

* -a –mɛ “kidhʋng –yö -lɔɔ

￹- a “dhi –yö “kpɛɛ -kpɔ

* -a “yan -nu -wo -dho ‘gü, ‘ö -a “yan “yi ‘yaa kë.

* =ya kë -dee ‘në ‘ka, =gwinngdhö -ya -kë.

* -a -mɛ zuë” -ta -yö -ma “vaandhö “vaandhö.

* -a -gɛn waa- -kɔ -nu -wo -kë -sɛa.

* -kwaa -mɛ ‘gu -ta kwi “gan =ni: =Ya kë =dhɛ ‘yaa ‘dho sië ö “gblʋʋ ‘gü “vaandhö -së ‘ka, kö “yi ‘yaa ‘në bha- ‘gü.

‘Mɛ ‘ö “yi ‘ö ‘go sië- ‘gü, -a =bɛdhɛ =nɛ:

-A -mɛ -yö “yi mü ‘gbɛ. -Yö “dhü bhɛ -nu “yi mü. -Yö “tʋʋ “yi “lʋ̈nglʋ̈ng -nu pa. 

‘Pë ‘ö ya -kaa kë kö ‘ka- nu -a -dhɛ: -ka “yi -sanngdhe (-zuɛɛbhɛ) “iin ‘zü ‘dhiitrë do kë “wɔsü. =Ya =dhiëë kö ‘ka “sang “gblʋ̈gblʋ̈ bha, -a-yan =plɛ dan “sukadhu -bi “iin “zɔyɔn, “iin ‘zü “sukadhu kpö “sɔɔdo “iin ‘zü ‘bhawo “sang ‘sɛɛnnë bha, -a -yan “sɔɔdo dan “sukadhu ‘ka. ‘Ka ‘go mü kö ‘ka “sang sɛɛnnë bha, -a -yan do ‘ö- -ta ‘ö “kan -sü ‘ka =wee bi “piëën -piëën ‘ka -a ‘dhö, ‘seng- “yi “Sang ‘në ‘sɛɛnnë -yan do ‘dhö ( “ni kö “yua -mɛ bha ‘yaa -pe sië). Pë “pɛpɛ bha -kaa -nu kaan- “kwëë. =Ya kë ‘në sɛɛnnë “iin -deenë ‘ka, kaa nu- -dhɛ “sang ‘ka. -Kaa nu- -dhɛ -dedewo =sɔbhɛɛ ‘ka. =Ya kë =dhɛ ‘në bha -a “gblü ‘dhö ziö sië, kë “dhʋ̈ ‘ö ‘ka “yi nu -a -dhɛ ‘ö- mü. -Kaa- -bha “yi kë “bhaa “yi “ö ‘wo- kun “bhaa -ta –a ‘ka.

-Kaa nu -a -dhɛ ‘yënng- -kɔ dan “sɔɔdhu “sɔɔdhu ‘ka (minitë “sɔɔdhu “sɔɔdhu ‘ka), -yö ‘to-‘ka “dhʋ̈ -yö -ya ö weɩ” bho –sü -bha -së ‘ka.

=Ya kë mɛ ‘kpii- ‘ka, -yaa pö yöö “yi mü, -yö “yi ‘dhiitrë =plɛ “iin ö -ziö -ta -a mü -dhɛkpaɔyi -bha. 

=Ya kë ‘në sɛɛnnë ‘ka, ‘yii -a mü ‘gbɛ, -yö kë “yi ‘dhiitrë do -dhɛkpaɔyi -bha.

=Ya kë =tɔn =dhɛ ‘wɔn “pɛpɛ bha ‘ka -nu kë kö ‘yaan -yan sië, -ka ‘dho =dhɔtrɔɔ =plöö.
﻿
<h>33 “Gblü ziö</h>

Ka “gblü ‘dhö ziö sië:

• -ka -bhöpë ‘ö “Kwi ‘dhö- -dhɛ karɔtë bha, -a -kpa “wɛɛwɛ -së ‘ka. =Ya ma, -a “yi ‘dhö oo, -a karɔtë bha ‘dhö oo, -ka =wee ‘në ‘bha kë- -bha kö ‘ka -a “yi bha mü, ‘ka- karɔtë -bhö.
• 
• -Ka gwɛ bhɛ ‘ö go ö -dhü ‘gü -dee ‘gü bha, -a ‘sü. -Kaa “kɛɛ bho- -	bha, kö ‘ka- -da “yi ‘ö “sukadhu ‘dhö- -bha, -a =bhaa. =Ya ‘ma- -bha =së ‘ka, kö ‘ka- mü.
• 
• -Ka glɔɔ -pëkë -sü (tan -sü) -bhö.
﻿
<h>34 “Zɔn “yɔn bha =bɛdhɛ -mü</h>

Miëë -ya kë ü -bha, ‘ö ‘yaa ga sië, “Zɔn “yɔn –ya –a ‘gü.
﻿
<h>1. 'Waa 'wɔn yaa "yɔɔbho 'wɔn yaa 'ka</h>

-Kwɛ -zlaan 'ö ya, -kwɛ -zlaan zii -dede –mü.

"Tϋng 'bha 'gü Gbaa" =plöö, 'yö gɔndë 'në do 'bha bha -a -bha dhebë 'ö 'në gɔɔn- do kpɔ. 'Në 'ö "dhϋ bha, -sëdhɛ 'ö gun- -gɔ -a "suma "yɔɔ 'yaa gun "tϋng 'kö bha- 'gü tongtongdhö.

-A -ga =dhɛkpaɔyi do 'ka, 'yö waa- ö dhe 'wo dho "dhɔɔ 'gü "kwi -pö 'gü Gbiaan =gwinng- . =Dhɛ 'ö dhebë 'në bha 'ö ö bo "dhɔɔ dɔ -sü 'ka, 'yö pö yöö ö yeekë kö 'ö 'dho ö -yɛɛbhaa 'pödhö, 'yö gɔ sü. Gɔ 'ö 'kwa "wɩ sië- 'ka ya kwa -mɔɔ -a -bha 'ö 'kwa- -dhɛ -yakwëë -kë 'gü -gɔ. -A -gɛn -mü =dhɛ -wa -ya 'gü, mɛ =gban -wo wo wë -bɔ 'kwëë-. "Kwi -nu -wo woo- pë -dhɛ basie. -A "tϋng 'ö bha- 'gü, kö ziaan -yö -tun 'ya- -dedewo. Ziaan bha -a -tadhɛ 'bha -yö -gun mü, 'yaa gun -së tongtongdhö. "Yi ga 'kpii- nü 'ö gun -tɔn =plɛ =zinng 'gü. -Wa -tɔn =lɔɔ "wɛ =ni, 'yö 'wo loo pɔng -ta. Pɔng bha- "kan -sü nü 'ö "gbɩɩ- kö -wa 'to =wa -ya -tɔn 'kun -sü -bha. Pɔng 'ö 'kwa "wɩ sië- 'ka ya, 'waa =mɔɔ- -bha kö -wa -zɔn kwaa- pɔng -nu 'ö 'wo =dɛɛ 'pö- -nu 'gü ya, -a -nu -bha -sëdhɛ 'ka. 'Në 'ö bha -a -bha -sëdhɛ -wɔn 'gü, 'dho 'ö 'wo gun- wo sië gɔ 'gü bha, mɛ 'bha -yaa 'sü, -yaa -ga, 'yö mɛ 'bha 'dhö- sü. -A -bha -sëdhɛ -zë -a -zɔn 'ka "wɛɛ 'bha 'yii kë =slɔɔ 'nu do, "iin 'yii 'dho =slɔɔ- "kpʋng =taa 'ö to- 'ka "dhϋ 'ö -kë "dhiëng "dhiϋ 'to -dhɛ -zë -a 'ka. -A -nu -loo pɔng -ta "tϋng -dede bha kö 'në bha -yö 'nëglɔɔn 'në do 'bha -gɔ. =Dhɛ 'ö -kë =dhɛ gɔ -yö -gun zuu" -zuu zuu" kë sië yaa 'ka bha, 'yö 'mɛ 'ö bha 'ö 'në bha- =nëng ö -tong -bha. Kwa- 'wɔn -dɔ =dhɛ gɔ -yaa pö yöö -tɔn 'kun, 'yö -a "dhiϋ "ta 'sü -mɛ -yaa kë, 'yö -ya -ya 'ka -tɔn -bha -bɛng 'ka, kë "dhϋ kö gɔ 'ya 'dho pö 'ö bhɔ ö zü 'ka. =Ya -tɔn 'kun, 'yö gun -naa 'gbaannu.

-A -kë "dhϋ -sü bha- 'gü, -a vuu" -mü -vuu -mü vuu" -mü 'ö gun kë sië bha, kö gɔ -yö =zang "zang kë sië.

"Eke kwa dë -nu -wa -pö : « Piaa" -yaa -mɛ 'yaa- pö kwa ziaan -ta =plɛ. » -kaa -ga, 'yö 'në bha 'ö bɔ 'nëglɔɔn 'në bha- gban -ta, 'yö bɔ gɔ 'ö bha- yɛ 'ka, 'yö -pö "yi =bhaa ; 'yö mɛ =gban 'wo -ya "gbla -sü -bha "gbʋ 'ka =dhɛ : « N dhee" -nu -gblü bhoo, 'ya ga bhoo, -ka "ta yi -dhɛ bhoo. -Zlaan ü =wɛ =ee ? »

Gɔ =sofɛɛ =de 'pö -a -bha 'gü, gɔ =zuu "zuu 'ö kë sië bha nü- -wɔn 'gü 'yö mɛ -nu bha 'wo "wɩ sië bha. 'Yaa- 'wɔn dɔ =dhɛ 'në 'bha -ya -pö "yi =bhaa. 'Kö 'zü yöö- 'wɔn dɔ =zɔɔ =wɛ, -a -dhɛ -ya -bha kö -yö -tɔn 'kun =kö -blɛɛsü kö -yö gun -naa gɔ 'gbaannu ; 'yii kë kë "dhϋ gɔ -yö -dho bhɔ ö zü 'ka, 'ö nu 'ö -pö "yi =bhaa. =Dhɛ 'ö -kë "dhϋ 'yö -tɔn kun 'yö 'dɔɔnnu. =Dhɛ 'ö -kë =dhɛ dhebë 'në bha -yö -gun -a "piϋ =dhɛ 'ö 'dho 'köö -pö ö bha 'në bha- =keng- "yi =bhaa bha, 'yö 'wo- kun kö 'ya dho ö -de zë-. -A -gɛn -mü =dhɛ gun 'ö- wo "dhϋ bha, kö "yi bha =ya pa, kö =ya wɔ "wɛ mɔngdhö -ziisü 'ka =ni. -A 'klɔɔ- -mü =dhɛ -yö -gun "dhϋ dha ban "tϋng 'gü. =Ya 'go mü -a gɔɔn- "piϋ, dhe "piϋ, 'mɛ 'ö yöö kë "yi kë -mɛ -tiaandhe 'ka -a -nu =zinng 'gü mü, 'yaa gun.

"Siasia bha, 'yö 'wo dho =zang -nu -dhɛ Gbiaan =gwinng-. =Dhɛ 'ö 'wo nu 'yö 'wo dhɛa" 'kpɔ -kë -dhɛ -dede 'ö 'në bha 'ö -pö -a -bha bha -a -wɔn 'ka. 'Yö 'wo glɔɔ -dhü do -kan, 'yö 'wo- -zuö -dhɛ -dede 'ö 'në bha 'ö kë -pö -a -bha bha- 'gü, 'yö glɔɔ =gbë bha 'ö dho 'ö -wo -dhɛ 'bha 'gü "yi -gɔ "siaa- =yën mü. 'Wo dho 'dho- wo bhɔɔ" bho mü, kö 'në bha -a =gee nü =wɛɛ, -ya ga. 'Wɔn bha -yö -gun =dhɛ -gblü 'dhö, -yö -gun "gbɩɩ-, -yö -gun -wëësü.

=Dhɛ 'ö -kë "dhϋ 'yö =zang -nu 'wo "klɩɩ -ya dhebë 'në bha- -kɔɔ kö 'ya 'dho ö -de zë-. 'Yö 'wo 'nëglɔɔn 'në bha, -a -bha -kë 'pö "dhϋ, 'yö 'wo dho -a -nu 'ka =zang =plöo Gbiaan =gwinng-, 'yö 'wo dhebë 'në bha- -da 'kɔ do 'bha 'gü, 'yö 'wo 'nëglɔɔn 'në bha, -a -bha -kë 'pö "dhϋ. 'Yö =zang -nu bha 'wo -ziö 'wo dho Gbaa" =plöö. 'Wo =loo mü 'yö dhebë 'në bha -a =gɔn 'ö -dhɛ 'ö -bha 'yö 'wo- -dhɛ -zɔn -a -nu -dhɛ kö waa- ö "tɛɛbë -nu -wo "maa gɔɔn- sië. =Dhɛ 'kö 'wo -kpan -a -bha -zë bho bhoo, "klɩɩ- nü 'ö 'wo- -ya -a -kɔɔ, 'wo nu- 'ka Gbiaan =gwinng-. =Dhɛ 'ö 'wo =loo mü, 'yö 'wo dhebë 'në waa- nëglɔɔn' 'në bha -a -nu yö "kpɛnng. =Dhɛ 'kö dhebë 'në bha 'ö -kpan ö =gɔn -bha, "pɛ 'ö- bho "gbʋ -bha, -a -wo -yö -kë =dhɛ dha "wɩ -wo 'dhö.

=Dhɛ 'ö -kë "dhϋ, 'yö 'wo -ziö 'wɔn bha- 'gü -a =gɔn -dhɛ. 'Yö gɔndë 'në bha 'ö 'dɔɔnnu zuudhö =dhɛ 'mɛ 'ö -kling kling- =ya yö nü wo- -ta 'dhö. 'Yö go 'mü 'ö- pö =zang -nu -dhɛ -wo "klɩɩ bho ö -kɔɔ. 'Yö 'wo- bho mü. 'Yö dho 'ö =yɔɔn nëglɔɔn' 'në bha- "sɔɔ, 'yö ö "yan -gban -a 'gü zuudhö. 'Ö gun kë sië "dhϋ bha, kö =zang -nu -wa =yɔɔn- -nu "sɔɔ mü. 'Yö gɔndë 'në bha 'ö- pö piaa" yaa- -mɛ bha- -dhɛ : « N "tɔngdë, 'wɔn 'ö ü "dhiϋ =slɔɔ bha 'yii kë kë ü =kwɛng- -wɔn 'ka. 'Bhii kë- "dhiϋ wlüü" -a -bha. -Zlaan këwɔn -mü. N 'dhu do -yö 'pödhö, 'ma- nu ü -dhɛ dhe 'ka. Kö -yö kë =dhɛ 'wɔn 'ö -kë bha -ya dhi nü 'ö- wo n -dhɛ, 'yaa -mü, "kɛɛ 'wɔn -yake nü 'ö 'a- -ya... ».

-Dedewo, 'yö gɔndë 'në bha 'ö- pö -kɔ 'ö- -bha, 'ö- -kë -a -kɔta, 'yö 'mɛ bha waa- 'dhu 'wo to wo 'ko -gɔ. 'Në -nu 'ö 'wo- -nu kpɔ, 'mɛ 'ö- -gɔ 'gü 'yii kë kë -së, 'ö 'yii kë 'dho =klang 'ka =gblɛɛn, yö nü 'ö kë -kë =klang- -gɔ -mɛ 'ka, "kɛɛ =klang- -gɔ -mɛ -nu -bha didhɛtëë 'ka. Mɛ "pɛpɛ 'dhɛ 'kö 'wo to, -a -nu =gban -wo kë -kë "kwi -gɔ -mɛ "gblϋgblϋ -nu 'ka.

Gɔndë 'në 'ö bha -ya -zɔn kwa -dhɛ =dhɛ -de -kun 'wɔn "dhiϋ -sü, nü 'ö -së. 'Wɔn -yake -ya -sü, 'ö 'bhaa 'wɔn yaa "yɔɔ bho 'wɔn 'yaa 'ka, nü 'ö -së.
﻿
<h>2. -Dhioo -wo 'yaa ziaan yaa -zɔn mɛ -dhɛ</h>

-Dhɛkpaɔyi do 'ka 'yö laabhölaa 'ö -kë wü -naa -gblüdë 'ka, 'ö wü =gban "pɛpɛ -dhɛ ö -kuu "dhiϋ : =soo- -ta -wü -nu oo-, -ta 'gu -ta -wü -nu oo-, -maa -nu oo, a n 'bha wü "pɛpɛ 'kö 'wo -kë -zë bho wü 'ka -a -nu =gban -wo kë -nu =dhiɔɔ -wo -bha. =Dhɛ 'ö -kë "dhϋ 'yö laabhölaa 'dhö dhiang sü 'yö- pö : « Ma "sɛ 'gü -mɛ -nu, -dhɛ =ya =kpaɔ ka -bha -ee ? Ka nuwɛɛ "sɛ -bha mü ? Ka nuwɛɛ ka -de gaa- yë -bha mü ? Kö 'ka =gwëë, 'ka -ya n -dhɛ "gbɩɩ- bha 'aa -yö kë ? Kö ka dhɔɔbhaa -wɔn 'ö 'dhö -Zlaan Atanna 'ö yö nü mɛ =gban kwa -zo yö- -dhɛ 'ka, kö -ya kë ka -dhɛ 'dɔɔndhö bha 'aa -yö kë ? Kö kaa- 'në -nu -wo -ya ka -dhɛ pinngdhö, kö 'mɛ 'dhɛ -nu 'ö dhe 'yaa- -nu -gɔ, kö -wo dhe -së 'sü, kö -wa 'gü 'në -së 'kpɔ, kö =sii -yö kë -a -nu 'gü bha 'aa -yö kë ?

Kö kaa- 'në 'dhɛ -nu 'ö 'wo "kwi =plöö, 'ö "kwi =plöö -dhɛ -bha -kë -a -nu -bha "gbɩɩ- -sü bha- -wɔn 'gü, 'pë 'ö kwa dë -nu 'waa- -bhö 'ö 'wo dho 'wo- -bhö, dhe 'ö kwa dë -nu 'waa zun- -bha, 'ö 'wo dho 'wo zun- -bha, -dhɛ 'ö kwa dë -nu 'waa- -ga, 'ö 'wo dho 'wo- -ga... kö biaan 'ö "dhϋ, kö -yö 'go -a -nu -bha bha 'aa -yö 'go -oo ?

Nu 'ö 'ka- wo ma =dhiɔɔ -wo -bha bha, 'ka -a kë -së -dedewo. Ka -dhɛ 'ö 'a- wo bha, a- -wo "dhϋ kö 'ka 'dho ma dhebë 'sü -dhɛ 'gü, ö dë -nu "piϋ. 'Ma- -yɔ kë 'nu 'ma n bo. -A 'sü -wɔn nü 'ö -ya 'to. 'Mɛ -nu 'ö- -dhɛ 'dhö- -bha =dhɛ -wo -dho 'to- n "piϋ yö kö yɛng- -nu 'yi yi "yan 'to 'dho -mɛ -nu -gɔ, wo -mü : 'pö- dë -nu, 'pö- dhe -nu, -kwɛɛ 'në -nu, "nɛɛ- 'në -nu waa- 'në 'sɛɛnnë -nu 'ka. =Ya 'go yö -zë -a 'gü, mɛ "pɛpɛ 'ö 'ka to, ka -dho 'dho-. N "tɔngdhe bha -a 'tɔ -mü =Geetiinë 'ka. A- -pö =Geetiinë. 'Dho 'ö kaa- wo bha, kö 'ka 'tɔ "wɛɛ pö, ka -bha 'ö kaa- -slɔɔ 'gü, kö ka -ta -wɔn -mü. Kö 'ka ma, 'ka =gwëë n -dhɛ bha 'aa -yö kë ? -Ka 'dho.

-A -pö mü =dhɛ ka -dho =loo mü =dɛɛ. -A -nu "yan -yö ka -gɔ =dhɛ "gwannë -yö ö "yan -to -mɔɔ -gɔ. 'Ka 'tɔ "wɛɛ pö -wo -dho ka -ma. -A -gɛn -mü =dhɛ -wo -dho ka 'sü =dhɛ =kwan -mɛ -nu 'dhö. Kö 'ka 'dho, kö kaa- "ta -yö dhi bha 'aa -yö kë -oo ? » 'Yö 'wo- pö : « -A 'mii -na »

"Aa, 'yö wü -nu bha 'wo -da ziaan- "tan bho -sü 'ka 'ö 'wo- pö : « -Ɛɛ =Geetiinë wee, =Geetiinë.-Ɛɛ =Geetiinë wee, =Geetiinë. -Ɛɛ =Geetiinë wee, =Geetiinë. -Ɛɛ =Geetiinë wee, =Geetiinë. » A n 'bha yuudhö -së 'ka =ni 'ö wo dho- 'ka. -A -ga, ziaan -bha -kë =gblɛɛn -sü bha- -wɔn 'gü, 'ö dɔ mü kö din- -yaa -nu 'kun. 'Wo dho 'wo =loo -dhɛ 'bha bha- 'gü, 'yö 'wo -kan sö -blaa do 'bha 'gü, kö sö =gbaan -pëkë yuudhö -dhɛ "pɛpɛ =gban 'gü mü. -Kpan -a -bha -sü nü 'ö "gbɩɩ- kö -wa =wɛng- 'gü, -wa -ya -a ga -bhö -sü -bha. 'Yö 'wo- -bhö, 'wo- -bhö, 'wo- -bhö, 'wo- -bhöö. -A -ga, -a -nu =gban -zo =ya bhɔ -gblüdë "tɔngdhe 'tɔ =Geetiinë 'ka. -Kɔ 'ö 'mɛ 'dhϋ yöö pë -bhö -a -bha, kö -yö ziö- 'ka ö "tɛɛdo -ta, kö yö nü -a -nu "tϋng 'dhö- 'gü. =Dhɛ 'ö -waa -bhö =dhɛ -kɔ bha- 'dhö, 'ö- -nu 'gu =ya dɔ, -ya -ya 'ka -a -nu "sɛnng-, 'yö 'wo =wlüü kö 'wo -da ziaan-. -A pö 'ö woo- bho =geetinɔ bha, -a -nu -zo =ya bhɔ -waa pö =Geesöga. -Wa -ya yö nü- bho -sü -bha =dhɛ : « -Ɛɛ =Geesöga wee, =Geesöga. -Ɛɛ =Geesöga wee, =Geesöga. -Ɛɛ =Geesöga wee, =Geesöga. » -Gɛn -së -mɛ -nu 'kö- -nu suu 'dhö -kë =dhɛ =kɔngsodhö ( 'ö yö nü 'ö wü -nu 'ö 'wo "bü, 'ö- -nu -gɛn 'dhö -së -a -naa -gblüdë 'ka bha-) 'dhö bha, kö 'pë 'ö 'wo- kë sië wo -de 'ka, -Zlaan yöö dosɛng nü ö bha pë dɔ. 'Yö 'tɔ bha 'ö to -a -nu "dhi 'yö wo dho 'wo =loo- 'ka 'pö- bha- 'gü. -A -nu -loo mü -sü nü 'ö "gbɩɩ-, kö 'pö- -mɛ -nu : 'në "piϋ, dhe "piϋ, gɔɔn- "piϋ, -a -nu =gbaan "dhɛɛdhɛ pa -a -nu -wo -bha. =Dhɛ 'ö -kë "dhϋ, 'yö -dhɛng -nu bha -a -nu -wo "dhiϋ =loo -mɛ -yö dhiang sü 'yö- pö : « N dë -nu, n dhe -nu 'ö 'ka 'pö- ya- 'gü ya, -dhɛ -ya =kpaɔ. Ka nuwɛɛ yö, ka =sɛɛ- yö. Ka nuwɛɛ yi =gban 'ka, 'ka- -sëdhɛ yö. Kö -Zlaan -yö ka gba =sii gɔɔ =gblɛɛn 'ka bha 'aa -yö kë -oo ? » 'Yö 'pö- -mɛ -nu =gban 'wo- pö : « -A 'miina » 'Yö dhiang "dhiϋ =loo -mɛ bha 'ö pö : « Nu 'ö 'yi- wo- bha, yi -nu -a -së 'gü. Yii- -gblüdë, yii- "sɛ =kɔɔnmɛ, nü yi bɔ ka "piϋ ö bha dhebë 'ö -kë ka 'dhu 'ka, -a 'sü -dhɛ 'gü, =dhɛ -kɔ 'ö- 'wɔn 'ö ka "yaan 'ka bha- 'dhö. Yii- -gblüdë -ya -pö 'ka dɔ "gbɩɩ- kö yi =loo -sü waa- yi yeekë -sü =gban -yö 'to 'kwëë-. N dë -nu kö 'ka -ya yi -dhɛ "gbɩɩ- bha 'aa -yö kë ? Kö 'ka- 'gü ma yi -gɔ -së 'ka -Zlaan "saa- 'gü bha, 'aa -yö kë -maa ? 'Wɔn 'ö 'yi nu- 'gü, 'yö nü 'ö -dengdeng 'ka bha. »

=Dhɛ 'ö ö bo- -pö "dhϋ -sü 'ka, 'yö =dhuutii 'ö 'pö- bha- -gü bha 'ö- pö : « -Dhɛng -nu kaa- "dhɛɛdhɛ =nɛ. -kaa =biöö ka dhɔɔbhaa 'ka. "Tan 'ö 'ka -da 'ka 'pödhö ya -a din -yö -së "gbɩɩ-. -Kaa ziö 'bha bho 'mü =sië yi -dhɛ kö 'yi 'dho yi 'dhu bha- baa- -dhɛ 'gü. » -A -pö "dhϋ -sü nü 'ö "gbɩɩ-, kö -wo -së -mɛ -nu -wa =Geesöga bha- =nëng -a -bha -dedewo =ya ziö- 'ka -a -blɛɛsü -ta. Yaa" 'pö- -mɛ -nu bha -wa -kë "dhϋ kö 'wo dɔ wo dɔ -kɔ 'ka, -a -nu -ma -yan 'gü.

=Dhɛ 'ö -kë "dhϋ, 'yö =dhuutii waa- ö -dɔ -bha -nu 'wo nu, 'yö 'wo "tan -kan, 'yö 'pö- dë bha 'ö -dhɛng -nu dhɛa" kpɔ 'ö- pö : « Ma -dhɛng -nu, 'wɔn do 'bha nü 'ö ka -zo -yö kë bhɔ- 'ka 'yɛɛn- ya- gü. Yö -mü kaa- -gbüdë -bha dhebë bha- 'tɔ 'ka. -Wa -dhɛ =dhɛ ?

-A -pö =Geesöga -sü nü 'ö "gbɩɩ-, kö -wa =loo- -nu -ta =dhɛ -maa -yö =loo -mlü -ta, -wa -ya -a -nu -ma -sü -bha. Wü 'dhɛ -nu 'kö -a -nu -gɛn 'yaa "gbɩɩ- =dhɛ bhaɔ -nu, "guudë -nu... 'dhö, 'yii kë kë -a -nu -wëë -bha 'pödë 'bha -nu 'ö 'wo gun mü -a -nu kë -sü -zë -a 'ka, -a -nu -gɔ -yö -gun yöö 'to 'wɔn bha- 'gü.

=Dhɛ 'ö 'wo dho 'wo =loo wo -kɔ 'gü "fiëë 'ka -a -naa -gblüdë -ta, 'yö -gblüdë 'ö -ya -nu "yan 'gü -dedewo. 'Yö- -nu dhɛa" kpɔ =dhɛ 'tɔ -mɛɛ 'ö 'wo kë- pö 'mü ? 'Yö 'wo- pö =Geesöga. 'Yö "fɔngfɔng -yö -da -gblüdë 'gü, -a -nu -zo 'ö bhɔ 'ö- wo 'tɔ bha- 'ka bha- -wɔn 'gü.

=Dhɛ 'ö -kë "dhϋ 'yö -maa 'në 'ö 'wo- zöng -kë 'ö ö kɔngga "dhiϋ =wlüü, 'yö pö : « -Gblüdë, 'dho 'ö 'yi -a wo bha, ma -zë n -zo 'yii kë bhɔ, "kɛɛ "suϋ nü 'ö 'a kë- wo ma mɛ "gbϋgblϋ -nu -gɔ ziaan-. -A -gɛn -mü =dhɛ, a -pö 'nu -a -nu -dhɛ =dhɛ 'bhaa kë- pö =Geesöga, -wo -mɔɔ -a -bha 'nu 'ö 'wo pö 'ma n -de 'sü 'wɔn dɔ -mɛ 'ka 'ma ziö 'ka- -nu -ta. 'Ö- -kë "dhϋ -sü bha- 'gü 'wo n -ma. Yaa n dheebhang -nu yi -mɔɔ -a -bha 'ö 'yi dho "vaandhö, 'yi nu ü bha dhebë bha- 'ka. »

'Yö -gblüdë -ya pö- -dhɛ waa- ö dheebhang -nu -wo 'dho- 'sü-. 'Yö zöng -nu bha 'wo -da ziaan-. 'Yö 'wo -ya =Geetiinë -tan bha- bho -sü -bha, 'yö 'wo dho- 'ka "dhϋ, 'wo =loo- 'ka dhɛng- -dhɛ 'bha bha- 'gü, kö -a -mlü =gbaan 'to "dhϋ =ya 'wü mɔngdhö. Woo- kë -kɔ 'ö- -bha kö 'tɔ 'ö bha 'ya 'dho =dhɛng -a -nu -gɔ bha, 'yö 'wo wo -pɛ 'gü =plɛ ; 'yö -a kpö do 'bha 'dhö to "dhü 'gü, 'ö -ya "tan bha- bho -sü -bha, 'yö- kpö do 'ö =lɔɔ -mlü 'gü.

-A 'dhɛ 'ö 'wo gun -mlü 'gü bha, =dhɛ 'ö 'wo pë -bhö 'ö -nu 'gu 'dhö dɔ ; 'yö 'wo dho "dhü 'gü 'wo "tan sü, 'yö- 'dhɛ -nu 'ö 'wo gun "dhü 'gü bha, wo -zë 'wo =lɔɔ kö 'wo pë -bhö 'pö.

'Pë 'ö -kë 'ö zöng -maa kë -sü 'ö -kë "gbɩɩ- -mlü 'wü "tϋng 'gü bha, 'yö bha. -Wo pë -see mɛ -bha, =ya 'go mü -a -nu -maakëdhɛ -yö "gbɩɩ-. =Ya kë –maa kë -mɛ 'gü =dhɛ -a -nu =gban nü "dhü 'gü bha, yaa" kö -a kpö 'bha -yö -mlü 'gü.

=Dhɛ 'ö- -nu =gban 'wo wo bo pë -bhö -sü 'ka =dhɛ -kɔ bha- 'dhö, 'yö 'wo dho "tan bha- 'ka 'wo =loo- 'ka 'pö- bha- 'gü. -A pö -sü nü 'ö =Geetiinë, kö dhebë bha -waa nu- -nu -dhɛ, =wa nu- 'ka -gblüdë Laabhölaa -dhɛ. 'Wɔn bha- "dhia -ma -gblüdë 'gü -sü bha- -wɔn 'gü, 'yö =gbauu ga 'ö -kë =ni -a -da zöng -bha wü "pɛpɛ =gban wëëdhö, -a -zo bhɔ 'ö 'yii kë wo 'tɔ 'ö bha 'ka 'ö- wo 'yi bha- 'ka bha, -a -wɔn 'gü. "Tϋng bha- 'gü, kö =gbauu bha, - a "dhiϋ -zian -yö "puu, kö- =taama -dhɛ -yö -tii. Kweɩ" 'dhu sɔ -mü 'ö 'pödö -nu 'wo- -da "wlaan- yi -nu 'wo -kë : dhe 'sü -sü -nu, 'gbaannë troo -nu nu... 'ka, -a -nu -ta. Sɔ suu 'ö "dhϋ bha -yö -tun =kö =dɛɛ =Yaoba -nu kwaa- "sɛ 'gü. A suu -yö 'gbɛ. 'Wɔndɔmɛ -nu nü 'ö 'wo gun -a -da sië =dhɛ -kɔ 'ö 'kwa- yö sië- 'ka zöng -gɔ ya- 'dhö.

'Pë 'ö -kë 'ö zöng 'gblëë- -zian 'ö -kë "puu, 'ö- =taama -dhɛ 'ö -kë tii bha, 'yö bha.

-Kwaa kë -së kö -dhioo 'ö -Zlaan, 'ö kwa dë -nu, kwa dhe -nu, kwa "tɔngdë -nu waa- kwaa- mɛ "gblϋgblϋ -nu, 'wo dɔ -naa kwa -ta bha, kwa -zo 'ya dho bhɔ- 'ka. Kwa zuë" 'ya 'dho pö 'ö bhɔ pë "wɛɛwɛ 'bha -bha, 'ö 'kwa- zë -a -wɔn -dhɛ, 'kwa -a -naa -dhioo -wo -nu bho kwa "tʋʋ, 'ö 'kwa -kë 'wɔn yaa kë -mɛ -nu 'ka.
﻿
<h>3. Dhebë 'në do 'bha 'ö ö bha 'në dha 'ö-wo "siϋ gɔn -ziisü -gɔ -Mɔɔsii “sɛ 'gü</h>

-Dhɛkpaɔyi do 'ka -Mɔɔsii "sɛ 'gü, 'pödhɛ do 'bha 'ö 'wo- -dhɛ Bangfoodha -a 'gü, 'yö -Mɔɔsii dhebë do 'bha bha, 'ö -suö dhia" "piϋ 'ö dho "yi =bhaa. -Yö -to "yi =bhaa mü 'yö "siϋ 'dhö -da -a -bha 'kɔ dhee" 'ka -a ziaan 'gü. Kö "siϋ 'ö ya -yö kë -go 'mɛ, 'yii 'go 'mɛ -ee ? Mɛ 'bha 'yii kë 'wɔn =slɔɔ- 'gü. 'Wo dho "kan wo -ta dosɛng, kö 'kɔ dhee" bha -yö "gϋ sië, kö "siϋ =ya 'ma- -bha "wɛ mɔngdhö -dhɛ =gban 'gü, "kɛɛ kö dhebë 'në bha, -a -bha 'në 'në 'ö- to yi 'gü 'ö dho "yi =bhaa, -yö 'kɔ bha- 'gü. -Yö "gbʋ bɔ sië 'ö ö dhe -dhɛ 'ka. 'Në bha -a dë waa- gɔɔn- 'gbɛ -wo -gun "kpɛnngdhö mü, "kɛɛ mɛ 'bha -kɔ 'yii kë =mɔɔ -da 'kɔ bha- 'gü -sü -bha, "siϋ nɛɛ- 'ö gun 'kɔ -bha -a "dhi -bha bha -a -wɔn 'gü. "Yi 'në -nu 'kö 'wo gun 'kɔ "wɛɛ -nu 'gü, -wo kë- -nu =gban -wɛnng "siϋ bha- -bha, "kɛɛ 'yii 'wɔn 'bha -yan. "Yi =bhaa -dhɛ =de 'pö -a -bha -kë =gblɛɛn -sü bha- -wɔn 'gü, mɛ 'bha faan 'yii kë dɔ -dho "yi 'sü- -dhɛ 'gü. Woo- kë =dhɛ ? =Klingkling =ya yö- -nu -ta. -Yö -to yö nü- 'gü, 'yö dhebë 'në bha 'ö nu.

-A =loo -sü nü "gbɩɩ-, kö =ya ö kwaa- ö bha "gbʋnggbʋ 'ö gun- =gwinng- -a -zü "siaa- ; 'yö pö yöö -sɔ 'kɔ bha- 'gü, kö 'ö ö bha 'në bha 'sü, "kɛɛ 'yö mɛ -nu 'wo- kun, -a pö -sü 'ka- -dhɛ =dhɛ 'ya 'dho ö -de zë-. "Kɛɛ yöö- =gban 'gü, -yö kë ö -kɔ "vlʋʋdɔ -a -nu -gɔ, 'ö dho -dedewo 'ö -sɔ pɛng nɛɛ- bha- 'gü, 'ö yö ö bha 'në bha- 'ka "kpɛnng. Pë 'bha -bha 'bha 'yii kë waa- ö bha 'në bha kë tongtongdhö.

'Wɔn 'ö bha 'yö mɛ =gban "dhi dɔ bong 'ka.

Dhebë 'në bha -yö kë- -zɔn =dhɛ kö mɛ -dhɔ -yö ü kë -dedewo 'kö 'zü ü -gɔ 'ö to- -wɔn 'gü, 'yaa kë ü 'gü 'wɔn 'bha 'ka.
﻿
<h>4. Ziaan 'ö dho =naɔ -bha -yö =gblɛɛn "wɛ -ee ?</h>

'Nëglɔɔn 'në do 'bha nü 'sëëbho -dhɛ =kpaɔyi do 'ka, 'yö- pö -Zlaan -dhɛ ö bha 'sëë -wo 'gü : « Atanna -Zlaan, -a kë kö =naɔ -yö nu n -gɔ 'kɔɔdhö, kö 'a kë =naɔ -mɛ 'ka -dhe ! » =Dhɛ 'ö -ya bhɛa" bha- wo =dhɛ -kɔ bha- 'dhö, 'ö "tϋng kpö 'në 'bha =ya ziö, 'yö dho "kwi =plöö, ö bha mɛ -nu =tuaabho kë -dhɛ 'gü. =Dhɛkpaɔyi do 'ka mü, 'yö gun ö bha ziaan ziö sië, 'yö -kpan =gbëë 'në sɛɛnnë do "dhi "pu -sü -bha -kpinng -ta kö 'wëë- "dhɛ -ya pa -sü 'ka "wɛ "sɛnngdhö =dhɛ mɛ -yö -më -kë. 'Yö 'gbaannu 'yö 'wëë- bha- -ga zuudhö. 'Yö -dhɛ -ga ö -züzü, 'yö 'yii mɛ 'bha yö. 'Yö pö yöö ö -kɔ -da 'gü, "kɛɛ 'yö ö -zo gɔn, 'yö- pö ö -de -dhɛ : « 'Wëë- ya 'a ü 'sü, "iin 'a ü kë 'mü =dhɛ -oo ? A- -pö =tɔn -Zlaan -dhɛ =naɔ -yö nu n -gɔ 'kɔɔdhö, "kɛɛ -a 'dhɛ 'kö ya, -yö -kpinng -ta -wa ! -Kë =dhɛ -wɔn =nɛ -oo ? 'A 'dho ü 'ka =tɔn 'kɔɔdhö -ee ? » 'Yö ö -zo 'bha gɔn, 'yö 'wëë- bha- to 'yö dho.

=Dhɛkpaɔyi "wɛɛ 'bha 'ka kö =ya ö yeekë =ya 'dho 'pödhö, 'yö gun =niëë sië "ka "flɩɩ- -dhɛ 'bha 'ö gun 'pö- "sɔɔ mü, -a 'gü. 'Ö dho -dhɛ -ga gwɛ -dhü do 'bha 'ö gun bha- =wlöö, kö gbɔ 'kpii- do 'ö- "dhi 'dhö "pʋ -sü 'ka, -yö mü, kö "sënng -ya pa -sü 'ka "wɛ "sɛnngdhö. 'Yö pö ö -de -dhɛ : « =Naɔ -dede =nɛ, "kɛɛ 'yaa n -gɔ =tɔn 'kɔɔdhö -wa n dë -nuu ! »

Kö =ya 'gbaannu =dhɛ "dhü 'ö 'wo- gban -a 'dhö, -ya -ga sië, kö- zuëga -yö 'zëë- zë kë sië ; kö 'pë 'ö ziö sië- -gɔ 'gü =dhɛ -zogɔndhe 'dhö, -Zlaan nü ö bha pë dɔ. "Kɛɛ 'yö- to 'ö ö bha 'dho wo. =Dhɛ 'ö =loo "kwanngdhö, 'yö -kpan ö "tɛɛdo do 'bha bha, -a -bha, 'yö- pö- -dhɛ =dhɛ 'ya -kpan "sënng -bha, "kɛɛ -a 'sü -dhɔ 'yii kë ö kë. -Yö gbɔ 'gü gwɛ -dhü =wlöö "ka "flɩɩ- -dhɛ 'gü. 'Yö- 'tɔngdë 'ö pö- -dhɛ : « Bhi -zë slaa" nü ü 'gü. 'Ü -kpan "sënng -bha 'yö 'bhaa- 'sü 'kö =dhɛ ? -A "bin ! Ü -ta -yö -ma -sü 'ka -dedewo. »

Dhiang bha -go -a "dhi -sü nü 'ö "gbɩɩ- kö -ya ziö =dhɛ =saaga -yö -ziö =ya 'dho mü. -dedewo 'yö dho 'yö -kpan gbɔ bha- -bha kö -yö mü "dhϋ tɛan- 'ka, "kɛɛ kö -a -te "dhiϋ -ya "dhiϋ. 'Yö- bho- "dhiϋ. 'Ö dho -dhɛ -ga kö =mlɛɛ bhɛ -zizisü nü 'ö -ya ö "klϋ kë gbɔ bha- 'gü ya. 'Yö gbɔ bha- -te "dhiϋ yö- "dhiϋ "lɛɛdhö -deewo, 'yö dho 'ö "mlüü -kë 'yö gbɔ bha -a sü "lɛɛdhö 'ö- dɔ ö =gwinng- kö 'ö 'dho 'ö- -zuö ö "tɔngdë bha- -ta 'kɔɔdhö. -A -bha 'gü -a "tɔngdë -yö =sua nü- -kë ö -gɔ ; -a -wɔn 'gü, 'yö- "piϋ =dhɛ 'ö ö mlɔɔ bho- -gɔ. =Dhɛ 'kö =loo 'kɔ "dhi -bha, 'ö ö "yan -zë -a -kpan ö "tɔngdë bha- -bha 'kɔɔdhö, dɔ nü 'ö- wo "kpɛnngdhö 'ö gbɔ bha- -zuö -a -ta 'kɔɔdhö 'mü kö -ya ziö -biang 'ka =dhɛ =saaga -yö -ziö. Gbɔ bha -a -pö "siaa- -sü nü 'ö "gbɩɩ- kö =mlɛɛ 'ö gun 'nu -a 'gü "dhϋ bha, =ya "gla "sënng 'gü -deewo =ya =loo "siaa-.

=Naɔ -dede =ya nu =tɔn -a -gɔ 'kɔɔdhö.

=Naɔ 'ö gɔndë 'në bha 'ö kë- -dhɛ -Zlaan -gɔ bha, -a 'gü -wɔn -yö kë -kë =dhɛ -kɔ bha- 'dhö.

Ö "tϋng 'ö kë- to ö -dega -zë -dhiang 'gü bha, -a -ga 'ö- 'gü -wɔn -së 'ö -kë -a -dhɛ bha.

-Yö kë ö zuë" -kë -sɛa 'güdandhe -nu bha, -a -nu 'gü, 'ö -Zlaan dhɔɔbhaa 'ö -kë =dhɛ -kɔ 'ö yöö -dede 'ö kë- pö 'ka -Zlaan -dhɛ bha- 'dhö.

'Wɔn yaa 'ö- "tɔngdë 'ö kë- -ya ö zuë" "piϋ 'ö- kë 'nu- 'ka bha, -yö kë -gla -a -gɔ 'wɔn -së 'gü.

Ziaan 'ö dho =naɔ -bha -yö =gblɛɛn. Zuë" -sɛamɛ nü 'ö =mɔɔ- 'sü -sü -bha, 'yö- =trɔɔn =slɔɔ.

=Ya 'go mü, 'mɛ 'ö 'bha pö bhii 'wɔn 'bha kë, kö ü zuëga -yö 'zëëzë kö -a kë -sü 'gü, -yö -së kö 'bha 'dho- kë-. -A 'gbɛ -dhɛ 'gü 'yaa dhi mɛ -gɔ. "Kɛɛ ü zuëga -zë 'yii 'zëë- zë kë, kö -a kë -sü -yö ü zuë" =niida, -a kë. -A "dhiϋ ta 'gbɛ -dhɛ -yö -dhi mɛ -gɔ.
﻿
<h>5. =Gee do 'bha -bha dhebë 'në do 'bha 'kun 'ö- wo 'nʋbë 'ka</h>

-Dhɛkpaɔyi do 'ka, yö =gee 'ö 'wo- -dhɛ 'mamɔɔnë, "iin 'zü "siϋ dhuu" -gee bha 'ö yö "kpɛnng. -A -bha pë -mü "siϋ dhuu" -sü 'ka dhebë -nu -gɔ zuëën- 'gü, 'ö sü 'yënng- -kë "gbɩɩ- "tϋng -bha, blɛɛ" yi 'ka ; kë "dhϋ kö "tɛɛ 'ya 'dho 'dho- pɛng -klaan -nu 'ka, 'ö 'wo 'pö- -gϋ. =Gee bha =ya yö "kpɛnng =dhɛ -kɔ bha- 'dhö, 'yö dhebë -nu =wa ziö- -gɔ -bɛng 'ka. -A -ga, yö 'ö- wo "kpɛnng bha, 'yö kpa dhebë 'në do 'bha bha- =keng-. Dhebë 'në bha, =loo 'ö- wo "wlëëdhɛ 'bha bha- 'gü bha, 'yö- -gɛn 'dhö -da wöng 'gü, 'yö -pö, kö -foo -nu =gban -yaa zë. -Yö -to 'waannu -sü 'ka -dhɛ bha- 'gü, 'yö =gee bha 'ö nu. Kö ü- -kë mü =dhɛ, 'bhii -a kë 'mü =dhɛ -ee, -a -gɛn 'yii kë -da pë 'bha 'gü, "kɛɛ -gblu, yöö =de 'pö -ya -pö, "kɛɛ dhebë 'në bha -a "sɔɔ -dhɛ -dede 'gü mü. Wɛng -wa -wɔ wo 'ko "dhiϋ mü. -Yö -to dhebë 'në "sɔɔ mü 'yö- pö- -dhɛ : « Mɛ -së, ü -dhɔ =ya n kë "gbɩɩ- -wa. Ü -dhɔ 'ö -bhɔ n kë -sü 'ka, -a yi -ya =gwëë, "kɛɛ maa -a kë 'nu -kɔ 'ö- 'gü, 'maa gun -a -kɔ yö -sü 'ka. -A -kë "dhϋ -sü bha- 'gü, -yö n "piϋ =dhɛ kwɛng 'ko kë -mlɛɛ 'gü. Dɔ "gbɩɩ- 'yɔn -mɛ dhe, n dhɔɔbhaa ».

'Wɔn bha -yö kë -kë =dhɛ -gwëmɛ -yö ö "yan to wɛngga -gɔ.

=Dhɛ 'ö =gee bha 'ö- pö "dhϋ, 'yö dhebë 'në bha 'ö- pö : « 'Yö n dë -bha =gee, 'wɔn 'kö bha -yö "dhϋ 'yö 'bhaa- pö 'nu n -dhɛ "vaandhö, 'yö kwɛng =plɛ 'ko sëë "suma bho ya -ee ? 'Yaa "gbɩɩ-, 'wɔn 'ü- pö bha 'ma- ma. -Siö mɛ -dhɛ -wɔn 'yaa kë "dhϋ».

'Kwa- pö "dhϋ, kö kwa- -pö =dhɛ tɛan- -wɔn pö -sü 'ö "vaandhö 'wɔn -nu 'gü, wo 'ko nu -dhɛ bha, 'yö -së. 'Bha 'dho ü kwaa- ü këyɔɔ -zü 'ö sëëbho kö -blɛɛsü kö 'ü gun -naa tɛan- -wɔn pö- -dhɛ =taama. -A -kë "dhϋ -sü 'yaa -së.

    
    
    
﻿
<h>6. -Kɔ 'ö -kë -a -bha 'ö 'wo "Maadhɛ -dhɛ "Maadhö</h>

'Ö gun "tϋng 'bha 'ka kö dha 'yaa ban sië, kö mɛ "bhɩɩ- -nu woo- kë -kɔ 'ö -a -bha kö 'wo dha "yi =slɔɔ Gbɛɛ" =plöö, kö- -kɔ 'bhaa 'dhö.

'Yö Gbɛɛ" =plöö -mɛ -nu 'ö- -naa "sɛ -yö -kë "Maadhɛ 'ka bha, -a -naa =dhuutii waa- ö dɔ -bha -mɛ -nu, 'wo dho -dhɛ -ma -ga. 'Ö gun kë sië "dhϋ bha, kö 'në dhebë do nü =dhuutii bha- -gɔ. -A -ga, 'yö -dɛ 'dhö- pö =dhɛ =dhuutii bha -yö ö bha 'në ga dosɛngsɛng 'ö -a -gɔ bha, -ya kë "saa- 'ka. =Ya bo -kë "dhϋ -sü 'ka dha -yö -dho ban-. "Saa- 'ö "dhϋ bha yö -mü =dhɛ -wo -yɛga do 'pɔn kö 'në 'ö "dhϋ bha, -wa 'to "bhɩɩ- 'ka kö -wa -zuö 'gü, -wo "sɛ =loo- -ta. =Dhuutii -kɔ =ya =mɔɔ -a -kë "dhϋ -sü -bha dha -yö -dho ban-, 'ö ta -pë -nu 'wo -dhi. 'Yö =dhuutii bha 'ö -wɩ -a -bha.

=Dhɛ 'ö 'wo nu 'wo =loo wo -yɛɛ =bhaa 'wii wo "dhi bho- -ta mɛ 'bha -dhɛ kö 'yii kë kë 'pö- dë -nu -kpɛa 'ö 'wo kë to -a -nu 'ka.

=Dhɛ 'ö -kë "dhϋ, 'yö 'wo dho -gblɛɛn 'kpɔ 'gü "bü =zinng 'gü 'pö- bha- "sɔɔ, 'yö -yɛ bha 'wo- pɔn. =Dhɛ 'ö 'wo wo bo, 'yö 'wo "kpënng- kpɔ 'në bha- -gɔ 'yö 'wo dho- 'ka 'ö 'wo- -ziö -yɛ ga bha 'gü, 'wo "sɛ kpa- -ta =dhɛ -kɔ 'ö 'wo- pö- 'ka -a -nu bha- 'dhö.

"Saa- bha -a bho -sü nü 'ö "gbɩɩ- kö dha 'kpikikpiki -ya -ya ban -sü -bha "siasia- mü.

-A -kë -sü bha- 'gü, 'yö 'wo- pö =dhɛ 'ö -kë =dhɛ 'në bha -wo -gun -a -dhɛ sië "Maadhe, 'ö- -gɔ =ya 'to mɛ =gbaan- 'wɔn 'gü bha, -a 'tɔ bha -wa -ya "Maadhɛ -bha.

'Pë 'ö -kë =dɛɛ 'ö 'wo "Maadhɛ -dhɛ "Maadhö bha, 'yö bha.

-Zlaan -yö -mɔɔ -a -bha 'ö bɔ mɛ doseng -ta 'ö mɛ 'gbɛ dha, "iin 'zü 'ö mɛ 'gbɛ 'gü =see.

    
    
    
﻿
<h>7. 'Mɛ'ö 'yaa 'dhangbho 'wɔn "dhiϋ, -ka ka kwaa- -zü kö -a "yan -yö dɔ 'wɔn 'gü</h>

"Kwi -gɔ -mɛ 'kpii- 'ö -kë mɛ tii 'ka, 'yö- pö yö -zë 'yaa 'dhangbho dü -wɔn "dhiϋ tongtongdhö. =Ya kë "wɛ, 'yö -kë -a zë -dhiang 'ka =dhɛ, 'yaa 'dhangbho dü -wɔn "dhiϋ. 'Mɛ 'ö 'kwa "wɩ sië- 'ka ya, -yö -gun za -gɔ "yɛ -mɛ nü- 'ka. =Ya kë "kwi -wo 'gü, 'yö 'wo- pö 'zuzö.

-Dhɛkpaɔyi do 'ka, 'yö gɔndë 'në do 'bha bha 'ö go ö -gɔ 'pödhö 'ö nu dhebë 'në do 'bha -tazɔn 'zuzë =plöö dü -wɔn "gblʋʋ "piϋ. 'Wɔn bha -yö kë sië "dhϋ Dannëngdhö. =Dhɛ 'ö -kë "dhϋ, 'yö 'wo zadɔ -yi -ya -a -nu -gɔ. =Dhɛkpaɔyi bha, mɛ "bhɩɩdhe nu 'ö- wo, -yö -gun -ziisü. =Dhɛ 'ö 'wo- -nu dhɛa" kpɔ, 'yö mɛ -tazɔn -mɛ bha 'ö -ziö ö -wo 'gü =dhɛ dhebë 'në bha nü ö bha 'në zë dü 'gü ; 'yö 'zuzö mi bha 'ö dhe "gbʋʋ- 'në bha- dhɛa" kpɔ 'ö- pö : « =Dhaviɛɛyö, dü -wɔn 'ö 'wo -ya ü -bha ya -yö "dhϋ tɛan- 'ka -ee ? Tɛan- -mü =dhɛ dü ü -gɔ -ee ? » Dhebë 'në bha 'yii kë- dɔ bhiëë" =gblɛɛn -bha, -a pö nü 'ö- wo =ii. =Dhɛ 'ö- pö "dhϋ, 'yö 'zuzö mi bha 'ö- pö- -dhɛ : « =Dhaviɛɛyö, -a -zɔn mɛ =gban "yaan 'ka yö =dhɛ dü -yö ö -gɔ. »

'Yö dhebë 'në bha 'ö- pö -wo yö "kpɛnng. 'Yö mɛ =gban 'dhö go 'kɔɔdhö 'yö 'wo nu 'dhuëng- -ta zadɔ 'gü -kɔ bha- "dhiϋ mü. 'Yö dhe "gbʋʋ- 'në bha, 'ö pö -wo 'dho -tɔ klëën do 'dhɔ- kö -wo nu- 'ka. "Vaandhö "wɛ =ni, kö 'pë bha -wa nu- 'ka. 'Yö- pö -wa "dhi kë "bϋwɛ, 'yö 'wo- -kë "dhϋ.

Mɛ =gban "pɛpɛ "yan "dhiϋ mü bha, 'yö dhebë 'në bha 'ö ö -gɔ -sɔ 'pë bha- 'gü, 'yö ö =sɔɔ "sɔɔ -kë, 'yö ö =sɔɔ "sɔɔ -kë, 'yö ö =sɔɔ "sɔɔ -kë, 'yö- -dhɛ =gban "pɛpɛ 'ö ma -tɔ klëën bha- 'gü mü. Kö mɛ =gbaan =wa -ya kwɛɛ" 'kun -sü -bha. =Dhɛ 'ö -kë "dhϋ, 'yö pö -wo sɔ kpa ö -ta, 'yö 'wo- kpa- -ta. 'Wo dho "kan- wo -ta, kö -tɔ klëën bha, -ya -ya -pa ö diëë -sü -bha. Kö -yö =glüü "glüü kë sië 'ö go- 'ka "siaa-. 'Yö 'zuzö mi bha 'ö 'dhangbho 'wɔn bha- "dhiϋ, 'yö pö : « =Dhaviɛɛyö -yö 'to "dhϋ. » =Sua 'ö 'zuzö mi bha 'ö- -kë, -yö -kë =dhɛ mɛ -ya pö =dhaviɛɛyö -bhö 'dho- -bha 'bha wo. Pë do 'ö- dɔ -ziaawo -a 'gü, -yö -gun "gbɩɩ-. -Yö -kë =dhɛ "flʋkpongdhe -yö -ziö. -Tɔ klëën waa- dhebë 'në 'ö bha 'dho 'ö 'wo- 'wo dhang- 'gü 'yi bha -yi bha 'ka, nü 'ö 'kwa -a -bha dɔ wo =dɛɛ ya. -Waa mɔɔ- -a -gɔ 'pödhö, -waa mɔɔ- -dhɛ =gban 'gü, 'wii -kpan -a -bha 'ö nu 'ö yö- 'ka =dɛɛ -bha.

Za 'dhɛ 'ö bha -a "dhiϋ -ya -dhɛ -yö kë -kë =dhɛ -kɔ bha- 'dhö.

-Yö -sü yi bha nü- -bha, 'yö 'zuzö mi bha 'ö 'dhangbho dü -wɔn "dhiϋ.

'Mɛ 'ö -yaa pö 'yaa 'dhangbho 'wɔn 'ö "dhiϋ, -ka 'wɔn -zɔn -a -dhɛ kö- "yan -yö dɔ- 'gü.
﻿
<h>7. 'Mɛ'ö 'yaa 'dhangbho 'wɔn "dhiϋ, -ka ka kwaa- -zü kö -a "yan -yö dɔ 'wɔn 'gü</h>

"Kwi -gɔ -mɛ 'kpii- 'ö -kë mɛ tii 'ka, 'yö- pö yö -zë 'yaa 'dhangbho dü -wɔn "dhiϋ tongtongdhö. =Ya kë "wɛ, 'yö -kë -a zë -dhiang 'ka =dhɛ, 'yaa 'dhangbho dü -wɔn "dhiϋ. 'Mɛ 'ö 'kwa "wɩ sië- 'ka ya, -yö -gun za -gɔ "yɛ -mɛ nü- 'ka. =Ya kë "kwi -wo 'gü, 'yö 'wo- pö 'zuzö.

-Dhɛkpaɔyi do 'ka, 'yö gɔndë 'në do 'bha bha 'ö go ö -gɔ 'pödhö 'ö nu dhebë 'në do 'bha -tazɔn 'zuzë =plöö dü -wɔn "gblʋʋ "piϋ. 'Wɔn bha -yö kë sië "dhϋ Dannëngdhö. =Dhɛ 'ö -kë "dhϋ, 'yö 'wo zadɔ -yi -ya -a -nu -gɔ. =Dhɛkpaɔyi bha, mɛ "bhɩɩdhe nu 'ö- wo, -yö -gun -ziisü. =Dhɛ 'ö 'wo- -nu dhɛa" kpɔ, 'yö mɛ -tazɔn -mɛ bha 'ö -ziö ö -wo 'gü =dhɛ dhebë 'në bha nü ö bha 'në zë dü 'gü ; 'yö 'zuzö mi bha 'ö dhe "gbʋʋ- 'në bha- dhɛa" kpɔ 'ö- pö : « =Dhaviɛɛyö, dü -wɔn 'ö 'wo -ya ü -bha ya -yö "dhϋ tɛan- 'ka -ee ? Tɛan- -mü =dhɛ dü ü -gɔ -ee ? » Dhebë 'në bha 'yii kë- dɔ bhiëë" =gblɛɛn -bha, -a pö nü 'ö- wo =ii. =Dhɛ 'ö- pö "dhϋ, 'yö 'zuzö mi bha 'ö- pö- -dhɛ : « =Dhaviɛɛyö, -a -zɔn mɛ =gban "yaan 'ka yö =dhɛ dü -yö ö -gɔ. »

'Yö dhebë 'në bha 'ö- pö -wo yö "kpɛnng. 'Yö mɛ =gban 'dhö go 'kɔɔdhö 'yö 'wo nu 'dhuëng- -ta zadɔ 'gü -kɔ bha- "dhiϋ mü. 'Yö dhe "gbʋʋ- 'në bha, 'ö pö -wo 'dho -tɔ klëën do 'dhɔ- kö -wo nu- 'ka. "Vaandhö "wɛ =ni, kö 'pë bha -wa nu- 'ka. 'Yö- pö -wa "dhi kë "bϋwɛ, 'yö 'wo- -kë "dhϋ.

Mɛ =gban "pɛpɛ "yan "dhiϋ mü bha, 'yö dhebë 'në bha 'ö ö -gɔ -sɔ 'pë bha- 'gü, 'yö ö =sɔɔ "sɔɔ -kë, 'yö ö =sɔɔ "sɔɔ -kë, 'yö ö =sɔɔ "sɔɔ -kë, 'yö- -dhɛ =gban "pɛpɛ 'ö ma -tɔ klëën bha- 'gü mü. Kö mɛ =gbaan =wa -ya kwɛɛ" 'kun -sü -bha. =Dhɛ 'ö -kë "dhϋ, 'yö pö -wo sɔ kpa ö -ta, 'yö 'wo- kpa- -ta. 'Wo dho "kan- wo -ta, kö -tɔ klëën bha, -ya -ya -pa ö diëë -sü -bha. Kö -yö =glüü "glüü kë sië 'ö go- 'ka "siaa-. 'Yö 'zuzö mi bha 'ö 'dhangbho 'wɔn bha- "dhiϋ, 'yö pö : « =Dhaviɛɛyö -yö 'to "dhϋ. » =Sua 'ö 'zuzö mi bha 'ö- -kë, -yö -kë =dhɛ mɛ -ya pö =dhaviɛɛyö -bhö 'dho- -bha 'bha wo. Pë do 'ö- dɔ -ziaawo -a 'gü, -yö -gun "gbɩɩ-. -Yö -kë =dhɛ "flʋkpongdhe -yö -ziö. -Tɔ klëën waa- dhebë 'në 'ö bha 'dho 'ö 'wo- 'wo dhang- 'gü 'yi bha -yi bha 'ka, nü 'ö 'kwa -a -bha dɔ wo =dɛɛ ya. -Waa mɔɔ- -a -gɔ 'pödhö, -waa mɔɔ- -dhɛ =gban 'gü, 'wii -kpan -a -bha 'ö nu 'ö yö- 'ka =dɛɛ -bha.

Za 'dhɛ 'ö bha -a "dhiϋ -ya -dhɛ -yö kë -kë =dhɛ -kɔ bha- 'dhö.

-Yö -sü yi bha nü- -bha, 'yö 'zuzö mi bha 'ö 'dhangbho dü -wɔn "dhiϋ.

'Mɛ 'ö -yaa pö 'yaa 'dhangbho 'wɔn 'ö "dhiϋ, -ka 'wɔn -zɔn -a -dhɛ kö- "yan -yö dɔ- 'gü.
﻿
<h>9. =Dhang -bha =dhɛng 'ö- wo 'nëdhiëng 'në do 'bha =taa, -a gwan 'kpɔ -yi -dede 'ka</h>

'Wɔn 'ö ya, 'wɔn 'ö =ya kë 'ö -ya =mɔɔ dha "yi -kwɛ 'gbɛ -dede -bha, yö -mü. -Yö -kë "dhϋ =dheglizë 'ö 'wo- -dhɛ "kwi -wo 'gü Asangble dö 'Diö- bha, -a do 'bha- 'gü.

'Yö -gban 'nëglɔɔn 'në -tiaandhe do 'ö "tɔngdhe -dhɛ kun 'nëdhiëng 'në 'ö =dhang 'dhö- =taa -a -bha. 'Nëglɔɔn 'në 'ö 'kwa "wɩ sië- 'ka ya, kpëë' -së 'ö gun- -gɔ, 'a "suma "yɔɔ 'yaa gun tongtongdhö. 'Yö go 'mü, 'yö gun "kwi -yë -tiantiandhe -dede 'gü. Pë 'bha -saan 'yaa gun- -bha. 'Yö- pö ö bha Pasitëë waa- ö 'kpɔ -mɛ -nu -dhɛ =dhɛ 'nëdhiëng 'në 'ö =dhang 'dhö- =taa bha nü- -dhɔ =ya ö kë dheglizë bha- 'gü, 'nëdhiëng "pɛpɛ 'ö 'wo mü bha, -a -nu kpö 'gü. =Dhɛ "dhϋ -wa -za dɔ ö -dhɛ.

-A 'nëdhiëng 'në =de 'pö -yö -gun -së -dedewo ö wëë' dhö 'ö- "suma "yɔɔ 'yaa gun. -=Ya 'go mü -a -gɛn "dhü -nu -wo -gun "gblϋgblϋ 'ka, "drɔkɔdrɔkɔ 'ka, -së 'ka =ni.

-A -zë 'ka -dhɛ dosɛng 'kö gun "wɛ, yö nü gun =dhang bha- 'ka.

'Wɔn 'ö bha, 'yö- 'wɔn 'dhö mɛ =gban "pɛpɛ kɔn =dheglizë bha- 'gü. -A 'kpɔ -mɛ -nu waa- Pasitëë, -waa dhɛa" 'kpɔ =dhɛ 'mɛ 'ö- yö ö dhɔɔbhaa 'ka 'yö bha -ee ? -Ya -pö gbokungbokundhö ö dhɔɔbhaa 'kö 'dhö 'yö bha. -A "tɛɛbë -nu =wa 'wɔn =gban kë kö -wa -din yën,'wii =mɔɔ- -bha. 'Nëdhiëng -kpɛa -nu 'ö 'wo to, 'ö =yɔɔn mü kö 'waa "wɩ -ziaanwo 'nëglɔɔn 'në bha- "piϋ.

'Ö =yɔɔn mü, kö 'mɛ 'kö -a -naa -Zlaan -wɔn 'yaa 'kpakpadhö, kö -wa pö sië 'nëdhiëng 'në bha, =bɛdhɛ nü 'ö -yaa kë 'nëglɔɔn 'në bha- 'ka. 'Yaa "Dhϋ, "wɛɛwɛ 'yaa kë "dhϋ. Kö mɛ "wɛɛ 'bha -nu -wa pö sië =dhɛ mɛ =plɛ bha, -a -nu 'ko 'sü -yi 'ka, 'nëglɔɔn 'në bha, -yö -dho 'go- ö -wo -ta, 'ö- pö 'yaa yöö 'nëdhiëng 'në bha, -a 'sü 'zü.

-Wo -to -a 'ka "dhϋ, 'ö- -nu 'ko 'sü -yi bha 'ö -wo, 'wo dho mɛɛdhi. Nu -kɔ suu 'ö mɛ -nu 'ö 'wo- -kë, -a "wɛɛ "suma 'yii kë =slɔɔ 'nu do, "iin 'yii 'dho =slɔɔ- -a 'dhɛ 'kö bha- ziaan -zë 'gü, dhe 'sü -wɔn -zë -a "gblʋʋ "piϋ -dhɛ bha- 'gü. 'Mɛ -nu 'ö 'wo nu -a -nu -dhɔ -dede -bha, -wo gun mü, 'yö 'mɛ -nu 'ö 'wo nu kö 'nëglɔɔn 'në bha, =ya kë- pö -pë 'ka 'aa bhoo, kö 'wo =wɛɛ dɔ 'nëdhiëng 'në bha- -bha, 'wo gun 'mü 'pö.

'Yö 'Mɛɛ- 'dhɛ 'ö dhe 'sü -wɔn 'ö -gban -a -bha bha, 'ö mɛ =plɛ bha- -nu dhɛa" kpɔ "ni 'ö- -nu 'ko -dhɔ 'dhö 'ko -kë, 'ö 'wo dho 'to- wo 'ko -gɔ, -a yaa 'gü, -a -së 'gü ? 'Yö 'wo- pö : « =Ii. »

'Wo gun 'go sië mɛɛdhi -kɔ 'gü, kö 'nëglɔɔn 'në 'ö bha, -a 'kpɔ -mɛ -nu -zë "wënng -ya ziö -a -nu wëëdhö, -yö -ga, 'wɔn -ma -a -nu 'ka -kɔ yaa 'gü yaa bha, -a -wɔn 'gü.

=Dhɛ 'ö 'wo go 'bha, 'yö 'wo dho -a -naa =dheglizë 'gü. 'Yö Pasitëë 'ö gun 'dhuëë- -kpɔ -a -nu -bha -mɛ 'ka bha, 'ö =yɔɔn 'nëdhiëng 'në bha- "sɔɔ, 'yö- dhɛa" kpɔ 'ö- pö : « N dhɔɔbhaa, ü -pö 'nëglɔɔn 'në 'ö ya nü 'ü dho 'to- -gɔ -ee ? » 'Yö- pö : « =Ii. » -A -pö "dhϋ -sü nü 'ö "gbɩɩ- kö 'mɛ -nu 'ö 'wo nu -a -nu -dhɔ -bha, -wa -ya wo kwɛɛ" 'kun -sü -bha. Kö -a -san 'ö 'mɛ -nu 'ö- -nu zë, wo -zë, -wo -suɛɛ nü- 'sü sië -a 'ka =dhɛ mɛ -yö -më -kë.

=Dhɛ Pasitëë -yö ö bo -a -bha 'ka, 'yö yö gɔɔn- -sü -bha, 'yö- dhɛa" kpɔ 'ö- pö : « Ma 'në, ü- -pö dhebë 'ö 'bha- yö ü dhɔɔbhaa 'ka, 'ö -kë -a -së 'gü, 'ö -kë -a yaa 'gü, 'ö kɛng 'ka dho 'to ka 'ko "piϋ yö nü 'ö ya -ee ? » 'Yö -dhɛta 'ö dɔ dinngdhö =dhɛ pë -yö dɔ bun =taa -dhɛ 'gü.

"Wënng =ya ziö mɛ =gban -ya -wo -ma. 'Yö 'nëglɔɔn 'në bha 'ö ö "tɔngdhe bha- -ga zuudhö. 'Yö ö "yan -ta -a 'ka, 'yö- =lɔɔ- 'ka, 'yö- -da 'ka, 'yö =lɔɔ- 'ka. 'Yö Pasitëë -ga. 'Yö mɛ -nu -ga 'dɔɔndhö, 'yö go 'mü 'ö ö "tɔngdhe bha- -ga, 'yö pö "gbɩɩ- 'ka : « =Iiiiiiiiiiiiiiiiiiiiiiiii... »

-A -pö "dhϋ -sü nü 'ö "gbɩɩ-, kö 'mɛ -nu 'ö 'wo gun -ya sië -a -nu -san 'ka -wa "kwɛɛ 'sü "fɔngfɔng 'ka. Bhlɔɔ yaa 'gü yaa -bha -ma -a dë -nu 'gü -sü bha- -wɔn 'gü, kö woo =de 'pö =wa zun "kpɛnng.

=Dhɛ 'ö -kë "dhϋ, 'yö Pasitëë -ya pö mɛ =plɛ bha- -nu -dhɛ -wo =yɔɔn ö "sɔɔ kö 'ö 'dhuëë- 'kpɔ- -nu -bha. 'Yö 'wo- -kë "dhϋ. =Dhɛ Pasitëë 'ö 'dhuëë- kpɔ -a -nu -bha "dhϋ "fluudhö, 'ö yöö- "dhiϋ ta -a pö -sü 'ka, 'aa- -yö kë bha, 'yö 'nëdhiëng 'në bha, -a -bha =dhang 'ö gun- =taa bha, 'ö =dhɛng 'gbaandhö, "kɛɛ kö yöö dosɛng nü 'ö gun =dhɛ -a -zë 'ka -dhɛ 'dhö.

'Mɛ 'ö 'ka bha, 'yö 'wɔn bha 'ö -kë mɛ "bhɩɩ- 'kɔn -wɔn -së -zë, -a 'ka yi bha- 'ka.

'Yö- "dhia 'dhö ma mɛ "pɛpɛ 'ö 'wo gun -ya 'ka -a -nu -san 'ka bha- 'gü, 'yö -kë -gbɛkɛɛdhɛ -së 'ka. 'Yö 'nëglɔɔn 'në bha, -a -bha -zo -yö -Zlaan -dhɛ -sü -yö mɛ =gban kɔn.

-Zlaan këwɔn -ziizë, -ziizë -yë kë sië -dedewo.

-A -ga, =dhɛ 'ö "tϋng 'gbɛ -dede 'ö -ziö 'wɔn 'dhɛ bha- ziaan 'gü, 'yö 'nëglɔɔn 'në "wɛɛ do 'bha bha 'yö pö yöö dhe 'sü. -A "tɔngdhe bha -yö -gun -së -dedewo, "kɛɛ -a "yan 'yaa gun -dhɛ yö sië. =Dheglizë -gban -bha -nu -wa dhiang zë kö -yö 'në "wɛɛ 'sü, -ya -pö -a "bin ; ö dhɔɔbhaa 'kö 'dhö 'yö bha dosɛng.

=Dhɛ 'ö -kë "dhϋ, 'yö 'wɔn 'ö 'kwa 'go sië- ma-, 'ö -gban =dhang -mɛ -bha bha, 'yö 'mɛ bha 'yö ma 'pö, 'yö -a fɔɔn -yö dɔ =dhɛ -a -bha -yö -mɔɔ -a -bha 'ö -kë "dhϋ 'pö "kpϋüngdhö.

'Wo dho mɛɛdhi, 'wo go 'mü, 'wo nu =dheglizë 'gü, 'ö Pasitëë 'ö -naa bhɛa" wo, 'wɔn 'bha 'yii kë 'gü tongtongdhö 'ö nu 'ö zun- 'ka =dɛɛ -bha.

'Kwa 'dho- pö kwa -de -dhɛ, =dhɛ 'ö -kë =dhɛ -Zlaan =ya 'wɔn 'dhɛ 'ö ya -a kë kwa "këyɔɔ -dhɛ, kwaa kwa -bha kë 'pö =dhɛ -a -bha 'dhö, kö -Zlaan -yö nu kwa -dhɛ =dhɛ -a -bha 'dhö. -Kwa kwa -de 'kun.
﻿
<h>10. -Dhidhawɔn 'kpii- do 'ö -gban -wëëmɛ do -bha =naɔɔ =slɔɔ -sü –bha</h>

-Dhɛkpaɔyi do 'ka 'Dannëng "sɛ 'gü, 'pödhɛ do 'bha bha- 'gü, 'yö -wëëmɛ do 'bha bha 'ö ö "yɛɛn bho gbeng do 'gü. Gɔndë 'në 'ö 'kwa "wɩ sië- 'ka ya nü 'ö gun "flɛɛmɛ -nu =gban "dhiϋ 'to -dhɛ 'ka 'pö- bha- 'gü. -A -kë "dhϋ -sü bha- 'gü, 'ö =yɔɔn mü kö -kɔ -ya "kan- "dhiϋ, kö -ya kë "yɛɛn -to -bha -mɛ nü- 'ka, kö- -dhɔ 'yaa mɛ 'bha kë 'zü -a -bha "flɛɛdhɛ -wɔn 'gü, "kɛɛ kö 'yii kë- "dhiϋ wlüü" -a -bha 'sa.

Ö "yɛɛn 'ö- bho "dhϋ bha, 'yö -Zlaan -ya pö -dhɛ -yö -dho =naɔ =slɔɔ-, "kɛɛ "sanni -yö kë "dhϋ, -a -dhɛ -ya -bha kö 'pö- bha- 'gü -mɛ -nu : 'në "piϋ, dhe "piϋ, gɔɔn- "piϋ, mɛ =gban -wo =wɔɔ "wɩ -kɔ pö. -Wa pö : « -Kiaankuun. » =Ya kë -dedewo =dhɛ -waa pö "dhϋ, -yö -dho kë- =naɔ -mɛ 'ö- -wɔn pö bha- 'ka. 'Wɔn bha -yö -gun -a -gɔ 'wɔn "gbɩɩ- 'ka. 'Mɛ 'ö- -dhɔ 'yaa mɛ 'bha kë de 'ö dho ö "tʋ to -a -mɛ -wo -bha ?

"Kɛɛ yöö- =gban 'gü, =dhɛ 'kö -dhɛ -zë 'ö =kpaɔ, -da nü 'ö gɔndë 'në bha, 'ö- wo 'pö- "piϋ, -dhɛɛ "dhiϋ bho -sü 'ka 'ö- pö : « Mɛ "pɛpɛ 'ö 'ka 'pö- ya- 'güü, 'në "piϋ, dhe "piϋ, gɔɔn- "piϋ, -kwa 'flüü-. -Ka n gba ka "tʋ 'ka -së 'kaa. N dë -nu, n dhe -nu, ma 'në -nu. -Zlaan -yö kë dhiang -zë n -dhɛ gbeng "yɛɛn -wo 'güü. -Ya -pö n -dhɛ a -dho 'go- "flɛɛdhɛ 'gü, 'a -kë =naɔ -mɛ -dede 'kaa. "Kɛɛ "sanni 'a kë- 'ka, 'mɛ 'ö "dhϋ 'dodo kwa -gɔ 'pö- ya- 'gü, -ya pö -kiaankuun... Kö 'dhuëë- -yö ka 'kun -a ma -sü ziaan 'gü bha, 'aa -yö këë ? »

'AA 'wɔn bha -a -pö "dhϋ -sü nü 'ö "gbɩɩ-, kö mɛ =gbaan -ya "yɩɩ 'to -sü -bha. Mɛ 'bha -nu -waa "yɩɩ 'to -yö -kë =dhɛ -a -nu ko yöö "yɛ- -ta. 'Mɛ -nu 'ö 'wo -kë =dhɛ 'wɔn dɔ -mɛ -nu 'dhö, kö -wa pö sië slaa" -dee "dhiϋ bha. Gɔndë 'në -san -bha -a -nu zë -sü yaa 'gü yaa bha- -wɔn 'gü, 'mɛ 'bha =ya dɔ 'yö 'pö : « 'Maa n -de =bhlëë nü 'ö- dɔ, 'yö maa- pö : -kiaankuu. »

Mɛ "wɛɛ 'bha =ya dɔ 'yö- pö : « Yë nü 'yaa n -bha 'yö maa- pö -kiaankuun. »

'Në 'sɛɛnnë -nu -zë -a -nu dhɔɔbhaa -wɔn -nu nü 'ö 'wo bha. 'Ö =yɔɔn mü, =wa dɔ gɔndë 'në -a "yan "dhiϋ, mɛ 'bha -yaa pö -kiaankuun, 'yö mɛ "wɛɛ 'bha 'dhö- "dhiϋ kun -kiaankuun, 'yö -waa "yɩɩ 'to klee" klee" dhö -wa ziö- 'ka.

Mɛ "gblϋgblϋ 'bha -nu 'ö 'wo -kë zuë" "dhiϋϋ- -mɛ -nu, "dhi -dhɛ yaa- -mɛ -nu 'ka, 'yö 'wo -ziö 'wo dho gɔndë 'në bha- -gɔ "kwanngdhö, 'wo -ya -a "yan 'gü, 'wo- pö- -dhɛ : « -Dhɛ -ga ! Slaa" 'ö yöö ü kë 'ü "wɩ sië -kiaankuun =dhɛ =wɔɔ -yö -wɩ bha, 'bhii- "dhiϋ 'to, ü -go 'pö- ya- 'gü -sü -mü. » -A -nu -zo 'yaa- 'ka =dhɛ -a pö -dede nü 'ö 'wo- wo sië bha. 'Mɛ -nu 'ö 'wo go 'pödhö 'ö 'wo dho dhɛngdhö, 'yö 'wo dho saanwo 'dhɛ bha- 'ka.

-Wo -dho -a 'ka "dhϋ 'dodo, 'ö- -nu =gban 'wo- pö. -Dhɛkpaɔyi -yö -kë -zlëëdhö, 'yö 'mɛ bha 'ö -kë =naɔ -mɛ "mlümlüsü 'ka 'pö- bha- 'gü, =dhɛ -kɔ 'ö -Zlaan -yö kë- pö- 'ka- -dhɛ bha- 'dhö. 'Ö dɔ mü kö- 'gü -ya kë "gbɩɩ-.

'Wɔn 'dhɛ 'ö 'yii kë "wɩ- -bha 'pö- kö bha- 'gü, mɛ 'bha 'yaa- kë.

-Kwaa kë -së kö -wëëmɛ -nu -san 'ya 'dho- pö 'ö kwa zë "wɛɛwɛ kö- -gɛn 'yaa 'dhö. 'Kwaa "dhiëng "dhiϋ dhö dɔ kwa -de -gɔ. 'Mɛ 'ö- -san 'ö 'kwa zë kö -gɛn 'yaa 'dhö bha, 'kwii- kë -së, 'yiöö- -yö -dho dɔ kwa -bha -a wëëdhö.
﻿
<h>11. 'Gbiöödhe do waa- -gblünng =gɔɔn 'ö 'wo- wo</h>

Yi do 'ka, "sɛ 'ö 'wo- -Mɔɔsii "sɛ -kë bha- 'gü, 'pödhɛ do 'bha 'gü, 'yö 'gbiöödhe do 'bha 'ö- 'gu =ya gun =ya bhɔ -dedewo bha, 'ö dho "bhlaa-. -A 'dho -sü 'ka, 'yö -a -bha 'në 'në 'ö gun- -kɔ "piϋ waa- -bha 'gbɛn- 'në 'ö gun- -gɔ, wɛng- -nu 'wo dho. 'Yënng- 'bhü -kɔ yaa 'gü yaa 'ö "sɛ bha- 'gü bha- -wɔn 'gü, 'yö sɔ kpɔ dhɔng -dhɛ "dhü =wlöö, 'yö 'në bha- -wɔ -a -ta, 'yö 'gbɛn- 'në bha to- "sɔɔ mü, 'yö yö -zë 'ö dho ö bha yë kë -dhɛ 'gü. -A -dhɛ -yö -wɔ -zlëëdhö, 'yö 'gbɛn- 'në bha 'ö -ya "wɩ -sü -bha, "kɛɛ 'yii kë- 'gü 'wɔn 'bha 'ka ; 'yö- bho ö "tʋʋ. 'Ö =yɔɔ mü -yaa bho ö "tʋʋ "wɛ, ee-. 'Gbɛn- bha "wɩ nü 'ö- bho sië "dhϋ do 'ö dho- 'ka.

-A -kë "dhϋ -sü bha- 'gü, 'yö ö =kwaa yë kë -sü -zü 'yö nu ö mɔɔ' bho -dhɛ 'gü. 'Ö dho -dhɛ -ga, kö -gblünng bhɛ -zizisü nü 'ö na kë sië 'në bha- -bha kö 'ö- "mëng ya. Yöö- kë 'mü =dhɛ ? "Bang 'ö gun- -gɔ, -a 'gü 'yaa 'dhö. Dhebë -naa "bang -zë =tɔn yö nü 'ö kwa "yaan bha, 'yaa "dhiϋϋ-. 'Kö 'zü yöö kë "dhiϋϋ- =zɔɔ =wɛ, -gblünng 'ö 'kwa "wɩ -naa -a 'ka ya, yii kë kë pë sɛɛnnë 'ka, kö "bang 'ö dhebë 'në -gɔ bha yöö 'wɔn 'bha -yan. =Ya 'go mü, "dhü -tiaandhe "wɛɛ 'bha 'yaa gun- "sɔɔ mü kö yöö- 'sü, kö -yö =mlɛɛ bha- zɔn 'ka. =Mlɛɛ =de 'pöpö 'ö =yɔɔn mü, kö =zinng =gblɛɛn 'yaa waa- 'në bha, -a -nu =zinng 'gü 'zü. 'Në bha -ya -bö, "kɛɛ =kling kling- =ya yö- -ta "kabhakʋ -pë bha- wëëdhö. 'Gbiöödhe 'në bha, -a -ga 'yö -pö -gblünng bha- -ta 'yö wɛng 'wo -ya =gɔɔn -sü -bha. 'Yö 'wo =gɔɔn, 'wo =gɔɔn, 'wo =gɔɔn. 'Ö =yɔɔn mü kö- -nu "gblʋʋ -ta -dhɛ =ya wɔ =dhɛ wü 'gü "gbɩɩ- -sü 'ö ö -de zë döng 'gü, -a "gblʋʋ 'dhö. Kö 'gbɛn- bha 'pö 'pë 'ö- kë sië "wɩ -sü 'ka, -ya kë -ziisü.

=Dhɛ 'ö -kë =dhɛ dhɛng- -dhɛ bha 'yaa gun 'pödhɛ 'ka =gblɛɛn bha, 'yö 'pö- -mɛ -nu "tʋ 'dhö -da 'gbɛn- "wɩ -wo bha- 'gü, 'yö 'wo- pö wo 'ko -nu -dhɛ : « 'Gbɛn- "wɩ -kɔ -së 'yaa kë =ni -oo ! Kwaa 'dho, 'wɔn "gbɩɩ- 'bha -yö -dho kë tiidhö. » -Kaa -ga, =wa wo -kɔ -da buu -nu, 'dü- ga -nu, =saa -nu, "bang -nu, "dhü "kpla -nu, a n 'bha, 'ko -zë -a 'ka -pë -zë, -a suu =gban 'gü. -Gbluu, =wa 'dho -dhɛ bha- 'gü. 'Wo =loo mü, -wo -kpan dhebë 'në waa- -gblünng bha, -a -nu -bha kö -wo piöö- sië wo "kwëë =dhɛ mɛ -yö -më -kë.

'Mɛ 'ö 'ka yö, 'yö -gblünng bha 'yö 'wo zë. Dhebë 'në bha, -a -së -yö kë -go 'wɔn bha- 'gü, waa- ö bha 'në bha- 'dhö. 'Ö go mü 'zü, -yö kë -dho 'ö "bɔbho =taama "wɛ -suɛɛdhö -së 'ka.

Kö ü bha 'në -dhɔ -yö ü kë, ü -mɔɔ -a -bha 'ü ü -gɔ to- -wɔn 'gü.

Dhebë -yö -dhö, 'yö dhebë -dede 'dhö 'dhö.
﻿
<h>12. Mɛ =plɛ 'ö woo wo 'ko 'sü -a -nu -bha "kan 'ö 'wo- wo 'ko 'sü -yi 'ka</h>

"Tϋng 'bha 'gü, 'yö 'nëglɔɔn 'në do 'bha bha 'ö "tɔngdhe -dhɛ kun 'nëdhiëng 'në do -bha. Mɛ =plɛ 'ö 'wo "dhϋ bha -wo -gun 'go sië 'pödhɛ dosɛng 'gü. -A 'nëglɔɔn 'në -zë -a -ya -sü -yö -gun "kwi =plöö, 'yö- 'nëdhiëng 'në -sü 'ö gun 'pödhö. -A -nu -bha -ya 'ko 'ka -sü 'ö gun =gblɛɛn "dhϋ bha- -wɔn 'gü, "tϋng -tiaandhe 'yaa gun =slɔɔ sië 'nëglɔɔn 'në bha- -gɔ kö -yö nu 'pödhö, kö waa- "tɔngdhe bha wɛng -wo =gloo -tiaandhe 'ka, kö -wo wo 'ko =sɔng 'në 'bha dɔ. Nu 'dhɛ 'ö -yaawo 'pödhö, -a =loo -sü waa- ziö =gban -yö -to 'kwëë-. =Ya =loo =dhɛ =dɛɛ 'dhö, -a -dhɛkpaɔyi 'dhɛ 'ö dɔ- "piϋ kö -ya ziö.

=Ya 'go mü 'ö "kwi =plöö 'ö- wo bha, 'yaa =nëng ö dheebhang -nu 'ö wɛng- -nu 'ö 'wo go 'pö- do 'gü bha, -a -nu -bha kö -wa =sɔng dɔ. -Yakwëë -nu =wa kë, 'yaa 'dho- -nu -ta -së 'ka. -A dheebhang -nu bha waa- dhɛa" 'kpɔ =nëng 'ö 'yaa- wo wo -bha bha, -a -wɔn 'ka, 'yaa dhiang -yɔɔ -së bɔ- -nu -gɔ, kö -ya -nu fɔɔn dɔ. -A -kë "dhϋ -sü bha- 'gü, -a "tɛɛbë -nu bha =wa nu 'pödhö, 'yö -waa pö -a "tɔngdhe bha- -dhɛ : « "Zɩɩ-, ü -pö 'mɛ 'ö 'bha- yö 'pö- ya- 'gü ü dhɔɔbhaa 'ka, yö -mü "Glabha 'ka "wɛ -ee ? -A pö 'ö 'yi wo "dhϋ bha, 'yaa kë- pö ü -sanbha, "kɛɛ yi- -sü -a kë -kɔ 'ö yi "piϋ "kwi =plöö bha, nü- -bha -wa ! 'Yaa yi "piϋ =dhɛ "klʋsë -mɛ, këwɔn -së -mɛ 'ö =dhɛ ü 'dhö, 'ü 'to 'nii- yaa- -mɛ, "dhi -dhɛ yaa- -mɛ -gɔ -wa ! »

Ya kë -nu wo =wa nu 'pödhö, 'yö =wa wo "dhi yö wo dheebhang bha- -wɔn -bha. -A zü bho -sü 'ka, -yö kë -kë 'nëdhiëng 'në bha- 'gü =dhɛ -wo dhiang -nu bha- -zë "Glabha -san -bha "wɛɛwɛ kö 'ya 'dho ö 'sü-. "kɛɛ 'ö =yɔɔn mü, kö 'mɛ "ʋʋ 'mɛ 'ö go "kwi =plöö, 'ö -kë 'pö- bha- 'gü -në -zë -a 'ka, 'ö nu 'pödhö, -a 'mɛ 'ö yöö "Glabha -bha -gbɛkɛɛdhɛ -së 'në 'bha kë "Zɩɩ- -dhɛ 'yaa 'dhö. -Wo -to yö nü- 'gü, 'yö- -nu 'ko 'sü -dhɛkpaɔyi -yö -wo. -A -nu 'ko 'sü -yi -yö -to =dhɛ "dhia" 'dhö, 'yö "zɔɔ -dha 'ö -kë "wɛ =ni, -yö -go "mɛ 'yaa 'go "mɛ, 'yö -ya ban -sü -bha blɛɛ" yi bha 'ka =dhɛ =dɛɛ yɛɛ" "piϋ 'dhö, 'pö- bha- 'gü, 'ö to 'ka "dhϋ 'ö -dhɛkpaɔdhiϋ -yö -wo. =Dhɛ 'ö -dhɛ -yö =kpaɔ, "sanni 'yënng- "tɛɛ -ma 'ka "tϋng -yö -wo kö =bhaa -ya -ya "wɩ -sü -bha "dhɛɛdhö. -A 'gü -yö -to klöö- kö "dhɛɛdhɛ =ya pa -titidhö.

Sɔ 'ö "Glabha 'ö kë- -wɔ 'wɔn 'dhɛ bha- -kang -bha bha, -yö -gun 'kɔngbhlɛɛ "puu nü- 'ka. Dhi 'ö- wo 'ka, -a "suma "yɔɔ 'yaa gun. "Zɩɩ-=de 'pö, -a baa- -kɔ 'ö 'wo- -kë, -a suu -blɛɛsü nü 'ö gun bha 'pödhɛ 'kö bha- 'gü. "Kɛɛ kë 'ö- wo sië "dhϋ bha, -a zuë" 'yaa 'waannu -sü 'ka "pɛɛpɛdhö "Glabha bha- "gblʋʋ "piϋ, dhiang -nu 'ö 'wo zë- -dhɛ bha -a -wɔn 'gü.

=Dhɛ 'ö- -nu -dho "dhɛɛdhö "dhɛdhɛ -dede bha -yö -wo, 'yö 'wo dho- -nu 'ka -dhɛ do 'gü, kö -wo "ta 'sü wo "kwëë, -wo nu- 'ka "dhɛɛdhö. =Dhɛ 'ö -kë "dhϋ, 'yö 'wo ta -a -nu -bha. Wo -zë -wo "dhiϋ, mɛ -nu -wa dɔ- -nu.

Bha -wo nu sië- 'ka. 'Pë 'ö 'dëë- -nu, 'bɛɛ- -nu 'wo kë sië "gɛɛ kë -sü 'ka -a -nu -züzü 'baa- "yi 'gü, Atanna dosɛng nü ö bha pë dɔ. -Kaa -ga 'yö 'nëdhiëng bha, -a zuë" ga do -ya pö- -dhɛ -yö ö -gɛn ziö 'nëglɔɔn 'në bha, -a -bha =pang -bha 'në sɛɛnnë 'bha wo =dhɛ 'pë 'ö 'yii -a kë ö -de "yaan dhö. Kë "dhϋ kö 'mɛ bha, -a zuë" 'ö "dhiϋϋ- kö 'ö- -dhɛ yö, 'ö- zuë" 'yaa "dhiϋϋ- kö 'ö- -dhɛ yö. -Kaa -ga, 'yö "Zɩɩ- 'ö- -kë "dhϋ. -A -kë "dhϋ -sü nü 'ö "gbɩɩ-, kö "Glabha -yaa -a -ga "yan "gϋng 'gü -kɔ yaa kë, -ya -suɛɛ 'sü- 'ka. -Ya -ya 'si bho -sü -bha -a -gɔ. -A "tɔngdhe -ya za dhi- -gɔ, -yö -kë =dhɛ 'pë 'ö -yaa -takpɛadɔ 'dhö. 'Ö dɔ kö -wo =loo "dhɛɛdhö, kö "si -ya "Zɩɩ- "tʋ pa. "Kɛɛ kë 'ö- wo sië "dhϋ bha, mɛ =plɛ bha nü 'ö 'wo woo- pë 'gü ma wo 'ko "piϋ. 'Mɛ -nu 'ö 'wo to 'waa gun- 'gü ma sië "tan 'ö gun "wɩ sië bha- 'kosɔn. =Dhɛ 'ö 'wo woo =loo "dhɛɛdhö 'yö "Glaba 'dhö ö bo "si bho -sü 'ka. "Tϋng 'në 'ö 'wo gun- kë sië- 'ka "dhϋ bha, "Zɩɩ- 'yii kë dhiang 'bha zë kö 'yii kë kë -zë wo za 'ö kë- -dhi "Glabha -gɔ -a 'ka.

=Dhɛ 'ö -kë "dhϋ 'yö- -nu dhɛa" 'kpɔ "tϋng -yö =loo, 'yö Pasitëë 'ö "Glabha dhɛa" kpɔ -blɛɛsü 'yö- pö : « "Glabha, " n gbö", ü -pö ü dhɔɔbhaa 'ö kɛng 'ka dho 'to ka 'ko -gɔ, -a -së 'gü, -a yaa 'gü, yö nü 'ö ya -ee ? » 'Yö- pö : « =Ii. »

'Yö "Zɩɩ- -bha kpɔ 'ö- pö : « "Zɩɩ-, n 'dhu, ü- -pö 'mɛ 'ö kɛng ka =sɔng 'ö dho 'kun bho ka 'ko 'gü, -a -së 'gü, -a yaa 'gü, yö nü 'ö ya -ee ? » 'Yö "Zɩɩ- 'dhö pö : « 'Aabhoo, 'maa- 'gü. 'Mii 'dho "wɩ- -bha =dɛɛ, 'mii 'dho "wɩ- -bha dhia" . »

-A -pö "dhϋ -sü nü 'ö "gbɩɩ-, kö "Glabha =ya 'go 'si ga -ta -yaa bho "Zɩɩ- -gɔ. =Ya 'go -a do 'bha -ta, -yaa -zuö mü... 'Ö dɔ mü kö -a 'wɔn =ya mɛ =gban 'kɔn -a -bha "dhi -dhɛ yaa- waa- -bha zuë" -nɛɛsüdhɛ -wɔn 'gü. Kö -wa pö sië : « "Yϋ "Glabha 'ö ya =klöötiɛn 'yaa -mü "wɛ -ee... ? »

Mɛ =plɛ bha, -wo -kan wo 'kwëë- "dhɛɛdhö =dhɛ -kɔ bha- 'dhö.

-A -kë "dhϋ -sü bha- 'gü, -yö -së kö 'mɛ -nu 'ö woo wo 'ko 'sü bha, -wo wo 'ko -ga -së 'ka, kö -wo gun -naa 'to- wo 'ko -gɔ. -To 'ko -gɔ -sü 'yii kë kë 'wɔn sɛɛnnë 'ka.
﻿
<h>13. 'Ö -kë -kɔ 'ö- -bha, 'ö 'dhuëë- 'ö -gblüdë Fadhaɔn kun, 'ö go- -bha</h>

-Gblüdë 'kpii- do 'bha nü 'ö gun 'ö 'wo gun- -dhɛ sië Fadhaɔn. Fadhaɔn bha, -yö -gun "sɛ -gɔ 'ö 'wo- Ezitö -kë, 'ö -kë "sɛ -gɔ -nu 'ö 'wo -ya -sü 'ka kwaa- mɛ tii "sɛ ya -a -gɔ "dhuϋϋ- =yën -zian 'ka, -a do 'ka bha, nü -a -gblüdë 'ka. -Gblüdë -nu 'kö 'wo gun Fadhaɔn bha -a -bha "tϋng -zë 'gü, -a 'mɛ 'dhɛ 'kö- -bha -gblüdëdhɛ 'ö gun 'ma -sü 'ka -a -bha =dhɛ Fadhaɔn -bha 'dhö, 'yaa gun tongtongdhö. Kë 'ö- wo "dhϋ bha, -a -gɛn -mɛ =dhɛ kö 'dhuëë- -ya 'kun -sü 'ka -dedewo.

-Kwaa 'wɔn dɔ- 'ka =dhɛ 'dhuëë- 'dhö 'mɛ 'ö- 'kun -sü 'ka, 'wɔn "ʋʋ 'wɔn 'ö- -mɛ -yö ö -kɔ -da -a 'gü, -yö dhi nü- wo -a -mɛ -gɔ.

=Ya kë "dhϋ kö 'dhuëë- -bha mɛ 'kun -sü, -yö =bhlëë -sü 'ö -ziö 'ka 'wɔn =gban -ta.

Kwa -dho 'wɔn -zɔn 'ka 'sü- -kwɛ -zlaan 'ö -gban Fadhaɔn -bha ya, -a -bha.

-Gblüdë Fadhaɔn -yö kë- -kë mü =dhɛ 'yö 'dhuëë- 'dhö- kun ?

'Dhuëë- 'ö kë- kun "dhϋ bha, -a -gɛn -mü =dhɛ -a 'kpɔ -mɛ -nu nü -a -naa 'dhuëë- 'dhö gun -a 'kun -sü 'ka "pɛɛpɛdhö. -A -bha -gblüdëdhɛ 'gü, 'yii kë ö 'kpɔ -mɛ -nu =bhlëë -siö -dhɛkpaɔyi "wɛɛ 'bha 'ka.

'Ö -kë -kɔ 'ö- -bha yö =nɛ.

Fadhaɔn dhe 'ö gun -a -gu 'ka, -a "su "saɔdo-naa bha, 'yö -a dë -wɔn 'dhö =see.

=Dhɛ 'ö Fadhaɔn 'ö bhɔ, -kɔ 'ö yöö- kë -bha kö -a dhe -bha 'dhuëë- -yö ö 'kun, yö nü 'ö kë -a -kɔ =mɔɔ -blɛɛsü. -A -kë "dhϋ -sü bha 'gü, =dhɛkpaɔyi =gban "pɛpɛ 'ka, =ya pë -bhö, 'yö ö dhe nuwɛɛ bho ; 'yö dho 'yö ö dhe -wɔ -ta -pë, 'ö "kwi -nu 'wo woo pë -dhɛ 'dhii- bha, -a =baa, 'yö nu 'ö -ya ö dhe "sɔɔ, 'yö wɛng -wa "gbɛɛta 'në sɛɛnnë 'bha zë, 'yö =ya gun 'dho -naa yi 'gü.

-Kɔ 'kö 'në -yö =bhlëë -ya 'ka ö 'kpɔ -mɛ -bha, Fadhaɔn -yö -gun -a -ya sië -dedewo ö dhe -bha. -A -wɔn 'gü, -a dhe -yö kë 'dhuëë- -ya -a -bha 'pö -dedewo.

=Dhɛ 'ö -kë "dhϋ, 'yö -Zlaan, Atanna, 'dhö ö -wodhiϋloomɛ do 'bha bha bɔ Fadhaɔn "piϋ, kö -yö "slë mɔɔ- -bha kö -ya -bha -gblüdëdhɛ -pö. 'Mɛ 'ö "dhϋ bha, -wo -gun -a sië Moizö.

Moizö -yö kë 'wɔn =gban "pɛpɛ suu -kë, "kɛɛ -a -kɔ 'yaa gun =mɔɔ sië Fadhaɔn -bha. -A -kë "dhϋ -sü 'gü, 'yö dho kö waa- -Zlaan 'wo -kpan wo 'kwëë- -tɔn do 'bha =gwinng-. =Dhɛ yöö =loo -a -dhɛ -dede 'gü, 'yö -Zlaan 'dhö- pö- -dhɛ : « Moizö -bhö dɔ ! -Dhɛ 'ü nu sië -a -bha bha, -dhɛ "slϋϋslϋ -mü. Ü bha "sabha bho ü -gɛɛn. » 'Yö Moizö -ya bho 'mü. 'Yö -Zlaan waa- Moizö 'wo gun -naa dhiang zë -sü zü bho- wo 'ko -dhɛ. 'Yö Moizö -ya dhɛa" kpɔ 'ö- pö : « N Dëmɛ,

Atanna, bhi 'yaa mü 'ü n bɔ Fadhaɔn "piϋ -ee ? 'Yö -yö -kë mü =dhɛ 'yö 'ma 'wɔn =gban "pɛpɛ kë, 'yö n -kɔ 'yaa =mɔɔ- -bha 'sa ? » 'Yö Atanna -ya -yɔɔ bɔ Moizö -gɔ 'ö- pö : « Moizö, Fadhaɔn 'ö 'ü- -ga sië bha, 'dhuëë 'ö- 'kun -sü 'ka, -a "suma "yɔɔ 'yaa 'dhö. -A dhe -yö 'dhuëë- -ya -sü 'ka- -bha -dedewo. 'Pë 'ö -kë 'ö ü -kɔ 'yaa =mɔɔ -sië -a -bha bha 'yö bha. -A 'klɔɔ- -mü =dhɛ 'mɛ 'kö -a dhe 'dhö 'dhuëë- 'kpɔ -sü 'ka- -bha, -kɔ -mɔɔ -a -bha -dhɛ -yö 'ya-. » 'Yö Moizö 'ö- pö : « 'Yö n Dëmɛ, =ya kë "dhϋ 'sa kö n bɔ -gɛn -mü -më 'ka, "kɛɛ kö ü- 'wɔn -dɔ =dhɛ n -kɔ 'yii 'dho =mɔɔ- -bha ? » 'Yö -Zlaan -ya -yɔɔ bɔ 'ö pö- -dhɛ : « 'Yaa 'wɔn 'bha 'ka ; ü zuë" kë -sɛa. A -dho -a -kɔ -zɔn ü -dhɛ. »

Kweɩmɛ -nu, mɛ =gban "pɛpɛ kwa- 'wɔn -dɔ =dhɛ dhebë -nu -kɔ -yö -mɔɔ -a -nu =gɔn -gɔ -wɔn =gban "pɛpɛ 'gü see- -sü -bha "kpʋng ya- =taa. Ü -kë ü bha -gblüdë 'ka -kɔ "ʋʋ -kɔ 'ö- 'gü, dhebë -yaa pö yöö ü bha -gblüdëdhɛ see-, -yö -dho see-. Ü -kë ü bha 'wɔn dɔ -mɛ "gbɩɩ- 'ka, dhebë -yaa pö yöö ü bha 'wɔndɔdhe see, -yö -dho- see-. Ü -kë ü bha =naɔ -mɛ 'kpii- 'ka, dhebë -zë -yaa pö yöö "slë mɔɔ- -bha kö ü bha =naɔ -gɔ -yö 'to "yi =bhaa, -a -kɔ -yö -dho =mɔɔ- -bha. Dhebë -nu -kɔ -yö -mɔɔ -a -nu -gɔ -wɔn =gban "pɛpɛ 'gü see- -sü -bha "kpʋng ya- =taa.

-Kaa -ga, 'yö -Zlaan 'dhö dhebë do 'bha bha- bɔ Fadhaɔn "piϋ. Dhebë 'në 'ö "dhϋ bha -yö -gun -Zlaan -bha "kiëë 'ö -gla dhebë do 'gü, nü- 'ka.

-Dhɛkpaɔyi do 'ka, 'yö Fadhaɔn -bha gwëëzë -nu bha, -a mɛ do 'ö gun ö bha -niëngkwangpiϋ kë sië, 'yö -kpan dhebë 'në bha- -bha. Dhebë 'ö 'kwa "wɩ sië- 'ka ya, -a -bha -sëdhɛ -mɔɔ 'ka 'yaa gun "tϋng 'kö bha- 'gü tongtongdhö. 'Gɔɔn- "ʋʋ gɔɔn- 'kö gɔɔn- -zë -a 'ka, 'ö -kpan dhebë bha- -bha, -a -mɛ -yö ö "dhidhi "mëng nü 'ö- wo- "piϋ. -A -ga, 'yö- -wɔn "dhiϋ 'dhö ma -dedewo gwëëmi bha- 'gü, 'yö pö- -dhɛ -a -dhɔ =ya ö kë, yöö- 'sü. 'Yö dhebë bha 'ö -wɩ -a -bha. =Dhɛ 'ö -kë "dhϋ, 'yö gwëëmi bha 'ö ö -kɔ -da -a 'gü, 'yö dho- 'ka Fadhaɔn "piϋ, 'yö- pö Fadhaɔn -dhɛ : « N dëmɛ, 'ma dhebë do =slɔɔ ; -yö n "piϋ 'ü dɔ "gbɩɩ- kö 'ü- 'sü n -dhɛ. Yö =nɛ » 'Yö -gblüdë Fadhaɔn -yö dhebë bha- -ga, 'yö -kë -a 'gü -së -dedewo ; 'yö- pö ö bha gwëëmi bha- -dhɛ : « 'Ü dɔ 'ö- wo bha, 'bhaa -glengsü. Dhebë suu "suma 'ö =dhɛ -kɔ 'ö ya- 'dhö bha, bhii gwëëmi ü 'sü -dhe bha, "iin slaa" 'pö -ya ü 'kun -ee ? Dhebë suu 'ö =dhɛ -kɔ 'ö ya- 'dhö bha, -yö -gblüdë nü- 'sü -dhe 'ka. -A -dhɛ 'yaa- -bha kö -yö 'to gwëëmi -zë -a -gɔ. »

-A -kë "dhϋ -sü bha- 'gü, 'yö Fadhaɔn 'ö dhebë bha- sü ö bha "gwëëmi bha- -gɔ, 'yö -kë -a -bha 'ka.

Fadhaɔn waa- dhebë 'në bha 'wii "dhɔɔgɔ do kë wo 'ko "piϋ -së 'ka, 'yö- pö Fadhaɔn -dhɛ : « N dëmɛ, ko- -bha -zëwo tɛan- 'ka, "kɛɛ 'wɔn -yiisiö nü -a -nu -dhɔ 'yaa n kë -sü 'ka ü "piϋ. =Ya kë -zëwo =dhɛ kö 'bhii kë ü kwaa- -nu -zü, -a -dho 'go ü -gɔ. Kë 'ö- wo -naa bha, mɛ "wɛɛ 'bha 'yaa mü 'ö -gblüdë -bha 'dhii- -kë, 'yö -gblüdë 'dhö -wɔ -a -taa ? 'Yö -më 'ö -kë 'yö bhi -zë 'bhaa mɛ 'bha -dhɛ kö -yö ü -bha kë, -ziaanwo, 'yö 'yii 'to yö -zë -a -bha, 'yö bhii -dede 'ü dho 'züzü ü dhe -bha kë -dhɛ 'gü, bhii -gblüdë ü -gɔɔ ! 'Yaa ü -bha 'kun tongtongdhö. =Ya kë =dhɛ kö 'bhii kë ü kwaa- -a -kë "dhϋ -sü -zü, a -dho 'go ü -gɔ. -A -dhɛ -ya -bha kö mɛ "wɛɛ nü -yö ü bha 'dhii- kë. =Ya 'go mü, 'bha 'dho ü dhe -bha kë- 'zü. =Dhuëng 'yaa -mü ü 'ka. »

-A -pö "dhϋ -sü nü 'ö "gbɩɩ- kö Fadhaɔn -ya ö -kɔ -da ö dhebë bha- 'gü, -wa 'dho- dhe "piϋ, -yaa pö- -dhɛ : « N dhe, yi =gban "pɛpɛ 'ka, ü bha 'dhii- nü 'a- -kë. -A -wɔn 'gü ma dhebë -së 'ö ya yöö 'go n -gɔ. -A -kë "dhϋ -sü bha- 'gü, 'ö sü =dɛɛ -bha, 'mii 'dho ü bha 'dhii- kë 'zü. -Ya dhi ü -dhɛ -a kë ; -ya dhi ü -dhɛ -a 'to "dhϋ. "Kɛɛ ma -zë, -a "bin ; 'mii 'dho- kë- "fɛsɛfɛsɛ. »

'Yö Fadhaɔn -bha dhebë 'dhö- pö : « -An aaaaan- ! ü- -pö -së. -A -dede 'ö n "piϋ 'yö bha. »

=Dhɛ 'ö go 'mü, 'yö Fadhaɔn -yö ö bha dhebë dhɛa" kpɔ 'ö- pö : « Ma 'wɔn -nu 'ö- -nu -dhɔ 'yaa ü kë bha, -a =plɛ -naa -mü -më 'ka ? » 'Yö- -bha dhebë 'dhö- -yɔɔ bɔ 'yö- pö : « Bhii -gblüdë, 'bha- pö bhii 'kɔ =taama kë, 'yö 'ü dho =kö "kwanngdhɛ 'ka =gblɛɛn, 'yö 'ü gun -naa kë-, bhii -gblüdë ü -gɔ. -Më nü -kë 'yö 'bhaa- kë 'kɔɔdhö ? Ü ü -de -kë -wëësü 'ka "dhϋ -më -wɔn 'gü, bhii -gblüdë ? Ü bha yë kë -mɛ -nu ya, -a -nu kë -yë -mü -më 'ka 'sa "wɛ kpɛnngdhö ? Kö 'bhii kë ü kwaa- -a -kë "dhϋ -sü -zü, a -dho 'go ü -gɔ. »

=Dhɛ 'ö -kë 'pö =dhɛ dhebë bha, -a -dhɔ -yö -gun Fadhaɔn kë sië -kɔ =gban -kɔ =gban suu 'gü bha, "siasiabha 'kɔɔdhö mü, -yö -kë mü =dhɛ 'yii kë 'mü =dhɛ -ee, -a gbo -ya zua- -bha ; -ya -blɛɛ loo ; -ya -ya -a bho -sü -bha. =Dhɛ 'ö ö bo, 'yö- -bha yë kë -mɛ -nu 'wo nu 'wo- -dhɛ -zu.

'Yö- -bha dhebë 'dhö- pö : « -An aaaaan- ! Ü- -kë -së. -A -dede 'a- pö 'ü- kë, 'yö bha. »

=Dhɛ 'ö -kë "dhϋ, 'yö Fadhaɔn -yö ö bha dhebë bha- dhɛa" kpɔ 'ö- pö : « Ma 'wɔn -nu 'ö- -nu -dhɔ 'yaa ü kë bha, -a -yaaga -naa -mü -më 'ka ? »

'Yö- -bha dhebë -ya pö : « 'Bha pö bhii ü "zu, 'yö 'ü "yi 'në sɛɛnnë =loo "gbʋnggbʋ 'gü, 'yö ü ü -zu -a 'ka. -Wëëmɛ -nu =gban "dhiϋ 'to -mɛ -ziaan 'yaa- kë "dhϋ. 'Maa =mɔɔ- -bha kö 'a 'to mɛ -dhiisü -gɔ. -A -gɛn -mü =dhɛ 'mɛ 'kö ö -zu "yi 'në sɛɛnnë 'ka, 'yaa bhɔ. "Yi nü 'ö -a =traa "traa -kë ö -bha "wɛɛwɛ. A- 'wɔn -dɔ =dhɛ ü -dhisü. -A 'klɔɔ- -mü =dhɛ ü "gbiϋ -yö ü -ta. 'Bhii kë -a "slë mɔɔ- -bha kö 'kii ü "zu "yi 'kpii- 'ka, 'mii 'dho 'to ü -gɔ. » -A -pö "dhϋ -sü nü 'ö "gbɩɩ-, kö Fadhaɔn =ya ö bha gwëë" -nu bɔ "yi ga 'bha 'ö mü, 'ö 'wo- 'Nidhö -kë, -a =bhaa ; 'yö 'wo "yi ziö -dhɛ do -pëkë 'wo go- 'ka 'Nidhö bha- -bha, 'wo nu- 'ka Fadhaɔn -bha -gblüdëdhɛ -kwanngdhö ; 'yö "yi -yö -kë -dedewo =sɔbhɛɛ 'ka -gblüdëdhɛ -kwanngdhö ; 'yö 'wo wo -zu -a 'ka -kɔ 'ö -dhi -a -nu -dhɛ -a -bha ; 'yö -ya -yö wo "yi see- -sü -bha mɛ "bhɩɩ- -nu -gɔ "kwanngdhö mü. 'Yö Fadhaɔn -bha dhebë bha 'ö- pö- -dhɛ : « -An aaaaan- ! Ü- -kë -së. -A -dede 'ö n "piϋ 'yö bha. »

'Yö Fadhaɔn -yö dhɛa" -to =taama -sü kpɔ ö bha dhebë -gɔ 'ö- pö : « Ma 'wɔn -nu 'ö- -nu -dhɔ 'yaa ü kë bha, -a -yiisiö -naa -mü -më 'ka ? » 'Yö- -bha dhebë 'dhö- -yɔɔ bɔ 'ö-pö : « 'Ü pë -bhö sië, "bhaa "plɩɩga -nu -wa -pö "siaa-, 'yö 'bha- -nu -wlö 'bha- -nu -bhö =dhɛ -tenë -yö 'wɔn -kë, bhii -gblüdë ü -gɔ. Saan" -mɛ -mü =nü wo ü 'ka -ee ? 'Yö -më 'ö -kë 'ü ü -dekë yaa 'ka "dhϋ ? -Më -pë "dϋnggϋ -dϋnggϋdhɛ suu 'ö "dhϋ ? =Ya kë "dhϋ 'sa kö din- yöö n zë ü -gɔ 'kɔɔdhö -dhe ! =Ya 'to yö -zë -a -bha kö 'maa ma 'to ü -gɔ. »

-A -kë "dhϋ -sü bha- 'gü, 'yö Fadhaɔn 'ö dhebë -nu "pɛpɛ 'ö 'wo gun 'pö- bha- 'gü, -a -nu =gban -dhɛ ö bha -gblüdëdhɛ -kwanngdhö kö -wo pë -kpa. 'Yö 'wo nu 'wo pë -kpa ; 'yö -bhöpë -yö -gblüdë -bha "kwanngdhɛ bha bho -dhɛ =gban 'gü.

-A -kë "dhϋ -sü bha- 'gü, Fadhaɔn -ya -dhɛga ö -kɔ -së 'gü, 'yö pëbhee sü 'ö- ma ö "dhi. -Ya -dhɛga ö =kwaa 'gü, 'yö pëbhee sü ö- ma ö "dhi. 'Ö =yɔɔn mü kö -yö pë 'ma sië pëbhee 'gü, 'ö- =wɛng -dhɛ =gban 'gü "kwanngdhö mü. -A -kë "dhϋ -sü bha- 'gü, zlëënë -nu =gban "pɛpɛ -wo kë pë -bhö 'ö 'wo kën -dedewo.

=Dhɛ 'ö Fadhaɔn -ya -kë =dhɛ -kɔ bha- 'dhö, 'yö- -bha dhebë -ya pö- -dhɛ : « -An aaaaan- ! Ü- -kë -së. -A -dede 'ö n "piϋ 'ü- kë 'yö bha. »

=Dhɛ 'ö Fadhaɔn -yö ö bo 'wɔn "pɛpɛ 'ö- -bha dhebë 'ö- pö- -dhɛ -yö ö kwaa- -a -nu -zü bha, -a -nu 'gü -wɔn kë -sü 'ka =dhɛ -kɔ bha- 'dhö, -a gbeng -dede 'ö dɔ- "piϋ, 'yö 'dhuëë- -yö go- 'ka- -bha. 'Yö -Zlaan -bha "kiëë do 'bha 'ö 'wo- -dhɛ Gabliɛɛ, 'ö dho 'ö- pö -Zlaan -wodhiϋloomɛ Moizö -dhɛ : « Moizö, -Zlaan =ya Fadhaɔn "dhiϋ dɔ ü -dhɛ. 'Wɔn -yiisiö 'ö- -nu -wɔn 'gü, 'ö mɛ "wɛɛ 'bha -kɔ 'yaa gun =mɔɔ sië- -bha bha, "dhɛ =ya bho- -nu -ta. =Dhɛ 'ö "dhϋ, -bhö 'dho =tɔn Fadhaɔn -gɔ. 'Yö Moizö -yö dho... Moizö -kɔ -yö kë -mɔɔ Fadhaɔn -bha 'ö- -bha -gblüdëdhɛ -pö. »

Tɛan- -dede 'ka 'dhuëë- -yö kë Fadhaɔn -kun, "kɛɛ -a -bha dhebë nü 'ö- -pö.

Dhebë -nu -kɔ -yö -mɔɔ -a -bha 'ö 'wo wo =gɔn -nu -gɔ -wɔn 'gü =see "kpʋng ya- =taa.

-Kɔ bha nü 'dhuëë- -yö kë go- 'ka Fadhaɔn -bha.
﻿
<h>14. -A -kun "gbɩɩ- -mɛ nü 'ö- =trɔɔn =slɔɔ</h>

'Wɔn 'ö ya -yö -gban 'në gɔɔn- 'në -nu =plɛ 'ö 'wo gun -tenë -nu 'ka -a -nu -bha. -A mɛ sɛɛnnë -sü =ya gun =ya =mɔɔ -dho =klang- "dhiϋ -mɛ -bha. -A mɛ 'kpii- -sü =ya gun =ya kë "bϋwɛ.

=Dhɛ 'ö- -nu 'kpɔ -mɛ -nu -wɔn -yö =see, 'wo gun 'mɛ -nu 'ö -nu -kɔ -bha bha, 'waa gun -a -nu 'kun sië -së tongtongdhö. -A -nu -dega -bha 'në -nu 'ö 'wo -nu kpɔ wo gblëë- -bha, nü -a -nu -wɔn 'dhö gun doseng -a -nu -gɔ "gbɩɩ-. -Tenë sɛɛnnë -sü bha, =klang- -dhɔ -yö -gun -a -bha, "kɛɛ mɛ 'yaa gun- -gɔ kö -ya -ya =klang- "dhiϋ. -Dho =klang- "dhiϋ -yi -nu -wa -wo, 'yö 'në bha 'sëëdhɛ zii 'bha 'ö- sü "sia- 'ö gun- -gɔ bha, -yaa =nëng ö 'yɔnngdhö =ya ziö -dho =klang "dhiϋ -mɛ -nu =keng. =Wa =loo =klang- -kwanngdhɛ "dhi -bha, 'yö =ya 'gbaannu, =ya =klang- -nu -taga. -Wa -da =klang- 'kɔɔdhö, 'yö =ya ö yeekë =ya nu "kwanngdhö. =Klang- kë -yi =gban "pɛpɛ 'ka, 'yö- -kë "dhϋ. =Ya kë "dhϋ 'yö- =dhoo =ya "wɩ- -dhɛ, -yaa -din yën -dhiang -nu zë -yaa pö : « Ü -de sëë nü 'ü- bho sië "wɛɛwɛ. De 'ö ü -gɔ =dhɛ ü -ta 'kun -mɛ 'dhö, kö -yö ü -ya =klang- "dhiϋ ? -Bhöpë -tiaandhe 'kö bhii- -bhö 'bhaa yö -zë yö -zë -a -zian mɔɔ- =klang- nü 'ö bhii -a -wɔn -ya ü -gɔ 'gü. » -Yaa kë =sië =sië 'yö -yaa pö ö 'zlaa- bha -a -dhɛ "dhϋ . "Kɛɛ yöö- =gban 'gü =wɛ pë "pɛpɛ 'ö- =dhoo 'ö gun -a pö sië -a -dhɛ "dhϋ bha, 'yaa gun 'dho sië- =gwinng-. 'Yii kë -a -din yën. =Klang- kë "tϋng 'ka, 'yö- -kë =dhɛ -kɔ bha- 'dhö.

Yaa' kë 'ö- wo sië "dhϋ bha, gɔndë 'në do 'bha -yö mü, -yaa 'suaan- bho. "Kɛɛ -a 'suaan- 'ö- bho "dhϋ bha, -a -bha 'gü, 'në bha =klang- kë -dhɔ nü 'ö 'yaa gun- -bha. -Dhɛkpaɔyi do 'ka, 'yö gɔndë 'në bha 'ö gun 'dho sië yë "dhiϋ, 'yö -kpan 'në bha- -bha kö yöö =de 'pö -yö 'dho sië =klang- "kwanng- -zian -ta. -A -bha 'gü 'në bha -yö 'dho sië =klang- "dhiϋ. =Dhɛ 'ö gɔndë 'në bha 'ö -ziö -a -ta, -a -dhɛ -yö -kë -zlëë dhö, 'yö -a -zo 'dhö -bö -a -bha 'sëëdhɛ 'bha bha- 'ka, 'yö ö yeekë 'ö gun nu sië -a 'sü -dhɛ 'gü. -A -ga 'yö -kpan 'në bha- -bha, kö -yö nu sië 'pö =kwanngdhö. 'Yö- pö : « 'Viee- 'në, nu 'yö. » 'Yö 'në bha 'ö =yɔɔ- "sɔɔ. 'Yö- dhɛa" kpɔ 'ö- pö : « 'Yö -më "bhϋ 'ö -kë, 'yö 'bha 'dho =klang- "dhiϋ 'bhaa =gwëë mü, 'yö 'bha nu "kwanngdhö ? 'Ma ü 'suaanbho -a 'ka.

=Kakɩ 'ö 'yaa ü -gɔ 'ö wo, 'yö =klang- -gɔ -mɛ dë 'ö ü "piϋ -kë -ee ? » ( -A "tϋng bha- 'gü, kö =kakɩ -wɔn -yö -tun =kö "gbɩɩ- ). 'Yö 'në bha 'ö- yɔɔ bɔ- -gɔ 'ö- pö : « N 'ziöö-, 'maa =klang- "dhiϋ. 'Mɛ -nu 'ö 'a- -nu =keng- ya, 'wii n -ya =klang- "dhiϋ. » 'Yö gɔndë 'në bha 'ö- dhɛa" kpɔ =dhɛ 'yö ü kpɔ -mɛ -nu -zë -wo 'mɛ ? -Më 'ö -kë 'yö 'waa kë ü -ya =klang- "dhiϋ ? » 'Yö- pö : « Yi dhe waa- yi dë =wa ga. -Tenë -mü yi 'ka. Yi =plɛ. » 'Yö 'mɛ bha 'ö- dhɛa" 'bha kpɔ 'ö- pö : « 'Yö bhi 'ö 'bhaa =klang- "dhiϋ, -yö -kë mü =dhɛ 'yö 'ü dho =klang- -nu =keng- yi =gban 'ka 'sa ? » 'Yö 'në bha 'ö- pö : « =Klang- -dhɔ nü n -kë . » -A -kë "dhϋ -sü bha- 'gü, 'yö 'mɛ bha 'ö to "sia- bha 'ö 'në bha- sü ö bha gɔ 'gü, 'ö dho 'ö- -bha "kwanngdhɛ dɔ-. =Dhɛ 'ö- -dhɛ dɔ, 'yö to "dhϋ 'ö dho ö bha yë "dhiϋ. "Dɔɔ 'ka =dhɛ 'ö ö yeekë, 'yö dho "kwanngdhö 'mü, 'yö -kpan 'në bha -a -tuö -mɛ -nu -bha ; 'yö pö- -nu -dhɛ yöö ö -kɔ -da 'në bha- 'gü, kö 'ö- -ya =klang- "dhiϋ, 'yö 'wo -wɩ -a -bha -a -gɔ.

'Në bha 'yö 'mɛ bha 'ö- -ya =klang- "dhiϋ. -Gɔ 'gü -së -dhɛ 'ö gun- -gɔ -a "yɔɔ 'yaa gun. =Klang- bha, -yö kë- -kë "fluudhö 'ö dho 'ö -kë =dhɔtrɔɔ -nu 'ö 'wo mɛ -pɛ bha -a -tiantiandhe do 'ka.

'Në bha -a =dhoo zë -dhiang 'yii kë -a -din yën tongtongdhö. -A -wɔn 'gü -Zlan -yö kë -nu -a -dhɛ.

-A -kun "gbɩɩ- -mɛ nü 'ö- =trɔɔn =slɔɔ.

"Tϋng yöö kë "gbɩɩ- -kɔ "ʋʋ -kɔ 'ö- 'gü, kö "dhϋ 'ö kwa -din 'ö yën. -Kwaa 'kun "gbɩɩ- zuë" -sɛa 'gü.
﻿
<h>15.</h>

-Tosɛa kë -kɔ -së 'ö- -dhɛ 'dhö- -bha =dhɛ 'në 'sɛɛnnë -nu 'ö -a -nu 'kpɔ -mɛ -nu 'wo- -nu -tuö -sü 'ka -së, -wa kë, kö -wo pë -bhö sië mɛ "gblϋgblϋ -nu 'ka, 'mɛ -nu 'ö 'wo -kë 'Dan- ( =Yaoba ) -nu 'ka, -a -nu -gɔ "sɛ 'gü, -wo -mɔɔ -kɔng do ö ga =plɛ -bha. Wɔkɔ -nu bha -wo -mɔɔ -a -bha 'ö 'wo =slɔɔ mɛ tii "sɛ "wɛɛ 'bha -nu 'gü 'pö. -A -kɔng do ö ga =plɛ 'ö 'wo "dhϋ bha wo =nɛ 'dɔɔndhö.

-A -blɛɛsü -mü =dhɛ, 'në -nu -waa pö woo pë -bhö mɛ 'kpii- 'ka, mɛ 'kpii- bha nü ö -kɔ -zu -blɛɛsü. =Ya 'go mü 'yö 'mɛ 'ö yöö dɔ- "piϋ 'ö dɔ mü. 'Në sɛɛnnë nü to =taama.

-A =plɛ -naa -mü =dhɛ, mɛ 'kpii- nü ö -kɔ -da -bhöpë 'gü -blɛɛsü.

-A -yaaga -naa -mü =dhɛ, 'në 'sɛɛnnë -nu 'waa pë -bhö -biang 'ka mɛ 'kpii- "piϋ. =Ya kë -bhöpë 'ö 'wo- 'gü -suö -a 'ka =dhɛ "bhaa -nu 'dhö, -wa 'gü -suö "pɛɛpɛdhö, kö -wo wo kɔngga 'sü 'dodo -wa -ma pa -së 'ka, kö -wo gun -naa -a -da -kɔ -dee 'bha kë-.

-A -yiisiö -naa -mü =dhɛ, pë -bhö "tϋng 'gü, 'në 'kö pë -bhö mɛ "gblϋgblϋ -nu 'ka, 'ya 'dho 'to- =taama. 'Yii kë kë 'mü, ( kö -bha =ya ga "kan ) kö -bhöpë 'dhɛ 'ö bha, =ya ziö- -ta nü wo bha.

-A "sɔɔdhu -naa -mü =dhɛ, 'yaa -së kö 'në -nu -wo dhiang zë pë -bhö "tϋng 'gü, kö 'yii kë kë -zë wo =dhɛ "yi 'ö woo- mü, 'ö mɛ "wɛɛ 'bha "sɔɔ, -a -dhɛ -sü 'dhö.

-A "saɔdo -naa -mü =dhɛ, -waa pö woo pë -bhö, -wo -ya wo zü -ta, -wo wo -gɛn "klϋ kë.

-A "saɔplɛ -naa -mü =dhɛ, -wo wo "yan naa- nu, -wo -dhɛ -ga wo -kuu "dhiϋ, 'wa 'dho mɛ 'bha -ga.

-A "saaga -naa -mü =dhɛ, -wo wo =kwaa- 'gü -kɔ 'kun 'tɛa- -bha.

-A "suesiö -naa -mü =dhɛ, -wo wo -kɔ -da wo -de -kuu "dhiϋ -dhɛ doseng nü- 'gü.

-A -kɔng do -naa -mü =dhɛ 'wa 'dho -nëng paadhe kë-. 'Në -nu 'waa- kë "dhϋ mɛ "gblϋgblϋ -nu "piϋ. Mɛ 'kpii- nü -a -dhɛ 'dhö- -bha =dhɛ -ya -nu -bha nu pë =bhee "dhiϋ 'to "tϋng 'gü. -A 'dhɛ 'ö 'wo- =slɔɔ, -yö -mɔɔ -a -bha 'ö -kë 'kpii- "iin 'ö -kë sɛɛnnë. -Yö -sü wü 'ö "tʋʋ 'gü, -a -bha. Yö nü =dhɛ -a -nu =trɔɔn -kë 'ka -pë, "iin gbaɔdhe 'dhö.

-A -kɔng do ö ga do -naa -mü =dhɛ, 'në 'sɛɛnnë -nu nü 'ö 'wo to 'tɛa- 'gü. =Ya kë "dhϋ 'yö =wa 'go nü 'bha wo, wo "gblʋʋ 'në sɛɛnnë wo.

-A -kɔng do ö ga =plɛ -naa -mü =dhɛ, 'në 'sɛɛnnë -nu nü 'ö 'wo dho 'tɛa- 'ka 'kɔ dhee" 'gü, 'yö 'wo 'kɔ dhee" ( 'mɛ 'ö pë -kpa -a ) nuwɛɛ bho, 'yö 'wo nu -pia 'ka, 'wo -dhɛ 'ö 'wo pë -bhö -a -bha bha, -a -dhɛ -gblö.

Wɔkɔ -nu -kɔng do ö ga =plɛ bha, -a -nu 'klɔɔ- =nɛ.

-Kwaa 'gü ma -së 'ka =dhɛ wɔkɔ -nu "pɛpɛ 'ö 'wo bha, 'wii kë kë 'në -nu -wëëdhɛ bho -sü 'ka, "kɛɛ -yö -kë "dhϋ kö 'në -nu -wo -tosɛa kë -kɔ -së dɔ. -A -gɛn -mü =dhɛ : 'tɔng- -blɛɛsü -waa =plɛ -naa 'ö 'wo- pö =dhɛ mɛ 'kpii- nü- -dhɛ 'dhö- -bha -blɛɛsü kö -yö ö -kɔ "zu, =ya 'go mü yö nü mɛ -blɛɛsü 'ka kö -yö ö -kɔ -da pë =bhee 'gü bha, -wa -zɔn 'në -nu -dhɛ =dhɛ, mɛ 'kpii- nü 'ö 'wo 'wɔn sü- -bha. Yö nü 'wɔn -zɔn 'ka 'ka.

-A -yaaga -naa 'ö -kë =dhɛ 'në -nu 'wa 'dho pë -bhö -biang 'ka bha, -yö 'në =klang- -kë =dhɛ, 'wɔn -nu "siϋ -ziö -naa 'gü -sü 'yaa -së.

-A -yiisiö -naa, 'ö- pö =dhɛ 'në -nu 'wa 'dho 'to- =taama pë -bhö "tϋng 'gü bha, -yö 'në -nu =klang- -kë =dhɛ, 'yaa -së kö 'wɔn -nu 'ö 'wo -kë mɛ -nu =zinng 'gü -wɔn -nu 'ka, -a -nu "tϋng -ya =loo, kö -wo 'to =taama. =Ya kë "dhϋ kö -to =taama -sü 'ö 'wɔn -nu 'gü, 'wa 'dho wo dhëëbho -a -bha ; 'yaa -së.

-A "sɔɔdhu -naa 'ö -kë -dɔ dingdhö -sü 'ö pë -bhö "tϋng 'gü -a 'ka bha, -yö -kɔ -mɔɔ mɛ -de "dhi -bha -sü, 'ö mɛ 'yaa dhiang zë plëë" =ëë dhö (-waa -pö "dhϋ kö -wa -pö -ziö -naa 'gü -sü 'ka ), 'ö mɛ -yö dɔ "dhi "tung mɛ 'wɔn 'suaan- bho bha, nü -a draan- -sü 'ka.

-A "saɔdo -naa 'ö -kë =dhɛ 'në -nu -waa pö woo pë -bhö -wo "yaannu bha, -ya -nu -draan =dhɛ -bhöpë bha, pë =bhlëë -sü -mü ; -a 'dhɛ 'ö dho kwa "dhi 'yö kwa -bha 'ka. -A -wɔn 'gü 'yaa -së kö -wo dɔ- 'ka wo -gɛɛn kö -wa -bhö. 'Mɛ 'ö- "saa- 'gü, 'ü -bhöpë =slɔɔ =dhɔɔ, kö 'bha- =bhlëë -siö 'pö.

-A "saɔplɛ -naa 'ö -kë 'në -nu "yan naa- nu -sü 'ka mɛ "gblϋgblϋ -nu -kuu "dhiϋ, pë -bhö "tϋng 'gü bha, -yö -kɔ -mɔɔ mɛ -de -bha -sü nü- draan- -sü 'ka. =Ya 'go mü 'zü, 'yö -kɔ 'ö mɛ dho- kë- -bha kö mɛ 'ya 'dho mɛ "tϋng kë- mɛ -naa -bin 'gü -wɔn -nu 'gü, -a -draan- -sü 'ka 'pö.

-A "saaga -naa 'ö -kë =kwaa 'gü -kɔ -kun 'tɛa- -bha -sü 'ka bha, -yö 'në -nu =klang- -kë pë -yaaga nü- 'ka. -A -blɛɛsü -mü, mɛ -nu =blëë -ya -sü 'ka. -A =plɛ -naa -mü -de -dho "sia- -sü 'ka. 'Yö- -yaaga -naa 'ö -kë zuë" -sɛa -dhɛ, 'ö mɛ 'yaa kë "wɔwɔ -sü pë =bhee -wɔn 'gü, mɛ kpö 'gü bha, -a 'ka.

-A "suesiö -naa 'ö -kë =dhɛ 'në -nu -wo wo -kɔ -da wo -de -kuu "dhiϋ -dhɛ doseng 'gü bha, -ya -nu =klang- -kë =dhɛ, -a 'dhɛ 'ö ü -gɔ kö yö nü ü -bha 'ka, -bhö ü "tϋng kë yö nü- 'gü. Ü zuë" 'ya 'dho bhɔ- mɛ -naa pë -bha. Mɛ -de -bha pë nü -së. 'Yö -wo -së -mɛ -nu 'wo- "tan bho 'wo- pö : « =De =bhaa =sëë 'i yaan, 'i yaan, =de =bhaa =së, mɛ -de -bha pë nü -së. »

-A -kɔng do -naa 'ö -kë =dhɛ 'në -nu 'wa 'dho "tʋʋ =bhaa bho-, "iin -nëng paadhe kë bha, -yö 'në -nu =klang- -kë =dhɛ -wo wo -de 'kun zuë" yaa- -dhɛ -gɔ. -Wo wo -de 'kun 'pö kwan bho -sü -gɔ. -A -gɛn -mü =dhɛ -nëng paadhe kë -kɔ 'bha -nu -wo mü, -wo =dhɛ -süsuɛɛ kë kë -sü 'dhö. "Kɛɛ kö -süsuɛɛ bha, kwa 'zlaa- 'në -mü. =Ya kë "dhϋ 'në -nu =wa wo dhëë bho- -bha, 'yaa -së.

-A -kɔng do ö ga do -naa 'ö -kë =dhɛ 'në sɛɛnnë =ya 'to 'tɛa- 'gü, -yö 'go 'në 'bha wo ö "gblʋʋ bha, -ya =klang- -kë =dhɛ =ya kë ö "tɛɛbë -nu =zinng 'gü, 'ya 'dho kë "nuaa -nuaa. -Yö ö -de -ta kɔɔ-. =Ya kë 'ko zë -sü -nu 'ka, -waa pɔn, -yö ö -de -ta kɔɔ-, -yö 'go ö "tɛɛdo =wlöö.

-A -kɔng do ö ga =plɛ -naa 'ö -kë =dhɛ 'në sɛɛnnë nü dho pë "fiëë 'ka 'kɔ dhee" 'gü, 'yö 'kɔ dhee" nuwɛɛ bho 'ka bha, -yö 'në -nu =klang- -kë =dhɛ 'në sɛɛnnë nü mɛ 'kpii- "dhiϋ -ziö wo. =Ya 'go mü, -ya -zɔn 'në -nu -dhɛ =dhɛ -yö -së kö 'wɔn -yö 'to- -nu "yaan. 'Mɛ 'ö =ya 'wɔn -së kë ü -dhɛ -a -mɛ nuwɛɛ bho (-a bho yaandhiϋ, -a bho =dɛɛ, -a bho dhia").
﻿
<h>16. Wɛn "yɔn kë -kɔ</h>

=Wa wɛn zë, -a -sɔɔn =ya 'go -a -bha "pɛɛpɛdhö, 'yö- "flɩɩ- bha, 'wo- =loo gbɔ 'gü, 'wo- dɔ 'ka "siϋϋ. =Ya "gϋ, 'yö- "yɔn =ya bhɔ. =Ya 'go mü, 'yö -waa =loo "wlϋϋdhö -waa zɔn. "Sanni 'ü- zɔn -sü zü bho kö 'bha "yi dɔ "siϋϋ pë "wɛɛ 'bha 'gü zuëën- "wɛɛ 'bha -ta. Wɛn bha 'ü- zɔn sië kö "yi 'ü- dɔ "siϋϋ, 'ö =ya bo 'kun -sü 'ka bha, ü- =loo sië wɛn bha- -ta 'dɔngni 'dongni. Wɛn 'ü- zɔn sië bha, 'bha- -ga =dhɛ =ya ö "yɔn kë -tëkëtëkëdhö, 'yö 'ü "yi "wɔ -sü bha, -a 'bha =loo- -ta, 'yii- =kaan- 'ka, 'yii- =kaan- 'ka, 'yö to- 'ka "dhϋ 'yö- "yɔn -yö nu- -ta. 'Yö 'ü "yi "wɔ -sü bha- 'bha =loo- -bha 'zü. -A 'dhɛ bha =ya 'go- -bha, 'yö 'ü- 'bha =loo mü, 'yö 'ü- =kaan 'ka. -A "yɔn =ya nu- -ta, 'yö 'ü gbɔ dɔ -dee bho "siϋϋ 'yö 'ü "yi "wɔ -sü 'bha =loo- 'gü, 'yö wɛn -gbo 'ö "wlϋϋ dhö bha, 'ü- =loo- 'gü, 'ü =kpadhü -ziö -a 'gü, 'yö "yi "wɔ -sü bha 'ö bhöö, 'yö to -a "yɔn -bha. 'Yö -a "yɔn bha 'ü- kun, 'ü- =loo 'tɛa-, "iin pë -loo 'gü -pë 'bha 'gü.

'Wo wɛn "yɔn -kë -kɔ 'ö- 'gü, 'yö bha.
﻿
<h>17. -Wo mɛ tii saa- kë mü =dhɛ ?</h>

-Wo -mɔɔ -a -bha 'ö 'wo- -kë "dhü 'bha 'ö "bü 'ö 'wo- -dhɛ gwɛ -a 'ka ; gwɛ 'ö bha, -a 'dhɛ 'ö "pɛ -sü 'ka ö -bha, 'ö- =blüng tii 'dhö 'go -sü 'ka- 'gü, kö saa- -ya 'gü. "Kɛɛ -a =blüng dan nü 'ö 'wo wo wo nɛa- -bha, 'yö wo gun -naa -a -dhɛ yö-. -A din =ya kë -nɛɛ -sü kö saa- =ya 'gü. 'Yaa -nɛɛ -sü kö saa- 'yaa- 'gü. Saa- =ya kë- 'gü, 'yö 'ü- -kan 'ü -ya "siϋ -ta 'yö -gϋ. 'Yö 'tɛa- =wlü 'ö- -yɛ 'dhö "kan -sü 'kan 'ü- sü, 'ü sɛɛ" "kɛan sü. 'Yö pë -yaaga -naa 'ö -kë "yi -loo 'gü -pë do 'ö 'yaa bhɔ -a do 'ka. 'Yö sɛɛ" "kɛan bha 'ü- kpɔ "yi -loo 'gü -pë bha- "dhiϋ, 'yö 'tɛa- bha, 'ü- zü dɔ- -ta. 'Bha- kë "dhϋ, 'yö 'pë 'ö 'ü -a -gϋ bha, -a "yʋʋ bha 'ü =loo 'tɛa- bha- 'gü. "Sanni -yö kë "dhϋ, kö 'bha "yi dɔ "siϋϋ. "Yi "wɔ -sü bha, 'yö 'bha- =loo "yʋʋ bha- -ta ; 'bha =loo- -ta, kö ü "yʋʋ 'ü pë =loo sië- -ta bha, -a dan sië sië ü 'nɛɛ- 'ka. 'Bha- -ga =dhɛ saa- 'yaa- -bha 'zü, 'yö "yi 'ö sɛɛ" =wlöö pë 'gü bha, 'ü- dɔ "siϋϋ, 'yö =tɛɛ, 'ö =tɛɛ, 'yö =bhϋϋ ; 'yö ö =kpong -kë "puu 'ka, 'yö 'ü- bho "siϋ -ta 'ü- dɔ "sia-. "Kɛɛ kë 'ö- wo sië "dhϋ bha kö wɛn "yɔn -yö ü "sɔɔ. Wɛn "yɔn 'ö bha 'yö 'ü- 'tɛa- 'në -yan -yaaga dan. =Ya 'go mü 'yö 'ü =kpong bha, -a 'tɛa- yan do dan 'pö. 'Bha ü bo, 'yö 'ü gbɔ do dɔ "siϋϋ, wɛn "yɔn bha, 'ü =loo 'gü, =kpong 'ü- dan bha, 'ü- =loo- -ta, 'ü "dhü -ziö -a 'gü, 'ü -ziö 'gü, kö -yö "tɛa sië 'pö =nɔɔ sië. =Ya bo "tɛɛ -sü 'ka "dhϋ, -a "yɔn =ya "bhϋϋ, 'yö saa- 'ö =wlüü -vɔɔdhö, 'yö 'ü pë kpa- "dhiϋ. -A "yɔn =ya "bhϋϋ "pɛɛpɛdhö kö -ya kë saa- 'ka. 'Yö 'ü -kluu 'në sü 'ü- bho- -ta, 'ü =loo pë 'bha 'gü. 'Bha- ga =dhɛ -a -kpɛa 'ö to bha, "yɔn -yö -tun -a =wlöö, 'yö 'ü pë kpa- "dhiϋ, 'ü "siϋ -ya -a -bha. "Yɔn bha =ya "bhϋϋ, 'yö 'ü ü yeekë 'zü ü- bho 'ü- =loo 'tɛa- 'gü, 'yö 'ü- 'gü sa. =Ya =dhiëë, 'yö 'ü- kpö -kë.

-Wo mɛ tii saa- -kë "dhϋ.
﻿
<h>18. -Wo -kaa =wee -kë mü =dhɛ ?</h>

-Kaa =wee kë -kɔ -yö 'gbɛ.

Mɛ 'bha -nu -wo wo -bha -kë dhuööga 'ö -ya -za dhö bha- 'ka. Yö mɛ 'bha -nu 'wo wo -bha -kë 'gla- kpë 'ö 'wo- =pɛɛpɛɛ -a 'ka...

"Kɛɛ =ya kë dhuööga bha- 'ka, 'yö ü- -kan 'ü- -ya "siϋ -ta, 'yö -gϋ "pɛɛpɛdhö. 'Yö -a "yʋʋ bha 'ü- =loo 'tɛa- =wlü zua -sü 'gü, "kɛɛ kö 'bha sɛa" "kɛɛn 'kpɔ- =wlöö kö- sɛa" bha, 'bha pë "fiëë dɔ- -gɔ. 'Bha ü bo- -kë "dhϋ -sü 'ka, 'yö 'ü- "yi =loo "yʋʋ bha- -ta ; 'bha go mü 'yö 'ü- "yi bha -a dɔ "siϋϋ, =ya "bhϋϋ, 'yö -flϋ "puu 'ka, kö -ya kë -kaa =wee 'ka.

-Kaa =wee kë -kɔ 'ö 'dhö, 'yö bha.
﻿
<h>19. Dü -wɔn -yö -bhɔ tɛan- -bha</h>

Dhɛkpaɔyi do 'ka kö n =nimɔɔ "Dhɛkpɛɛ Lepe -bha 'në 'ö 'wo gun -a -dhɛ sië =Madhi 'yaa ö 'flëë- 'gü -Buakɛɛ, 'yö 'wo go- 'ka mü, 'wo nu- 'ka "Maadhö 'Blokɔngso Lepe =pöö. Mang -dede a kë -dho mü 'a -kpan 'në bha- -bha kö -a "dhi =ya ta, -a "yan =ya dɔ -gɛɛngdhö ziisü 'ka =ni. Minë do 'bha -yö -gun mü "zʋʋmi 'ka 'ö 'wo gun- -dhɛ sië "Gwëë Wlobɛɛ. -A 'dhö, =Madhi bha -a dhe 'dhö, n =nimɔɔ Lepe 'dhö, ma 'dhö, yi -gun 'kɔɔdhö "yua -mɛ bha- "piʋ mü.

-A -ga 'yö "Gwëë Wlobɛɛ 'ö =Madhi dhe dhɛa" kpɔ 'ö- pö : « N "na, ü 'dhu 'ö -wɔ ya bhi nü ü -kɔ 'dhö -a -bha. =Dhɛ 'ö "dhϋ ü kwaa- -zü. A 'wɔn -dɔ =dhɛ =ya kë dü =plöö -kɔ "ʋʋ -kɔ 'ö- 'gü, -wo dü -gɔ -ta -dhɔ. -A -kë "dhϋ -sü bha- 'gü, =ya kë ka kpö 'gü mü -wo mɛ -gɔ -ta -dhɔ -më nü- 'ka ? Dɔ "gbɩɩ- kö 'ü "wɩ- -bha kö 'në 'ö -wɔ ya -a -gɔ -ta -yö 'dhɔ kö -yö dha kwa -gɔ -dhe. 'Pë "ʋʋ 'pë 'ö bhaa- -pë -yö -dho ü -kɔ =slɔɔ-. » =Dhɛ 'ö- pö "dhϋ, 'yö dhebë 'në bha 'ö- pö -ya kë wo -gɔ mü, -wo mɛ -gɔ -ta -dhɔ 'wëë- "gblü -yiisiö nü- 'ka. 'Mɛ 'ö 'bhii- nu, 'yö 'ü -bho do 'dhö, wang 'në sɔ do waa- 'wëë- "gblü do 'dhö, 'ü- -nu nu. =Ya kë "dhϋ 'bha za dhi- 'ka, dü -mɛ -nu -kpɛa -nu -wo -wɩ -a -bha. "Siasiabha kö 'pë -nu bha Lepe -yaa -nu mɔɔ- =dhɛ mɛ mɛ "yan "pɛɛn do gɔ zë. Kö "Gwëë Wlobɛɛ -yaa -nu nu dhebë 'në bha- -dhɛ kö -yö 'dho- 'ka. 'Yi gun- kë sië "dhϋ bha kö -tɔ -dho 'kɔɔdhö "tϋng -ya =loo. -A kë "dhϋ -sü bha- 'gü, 'yö 'a pö Wlobɛɛ -dhɛ : « "Yϋ "bin 'ö- =gbaan 'ma ya, dhebë 'në 'ö ya -yö -dho 'go- gɔ 'ka 'mɛ "dhɛdhɛ suu ya- 'ka kö -yö 'dho- 'ka =Gööwlöö ? » 'Yö Wlobɛɛ 'ö ö -kɔ -yɛ n -bha =dhɛ 'a dɔ n "dhi "tunng. =Dhɛ 'ö -kë "dhϋ, 'yö 'yi yö "kpɛnng, 'yö dhebë 'në bha 'ö to 'kɔɔdhö mü.

=Dhɛ 'ö -kë 'pö =dhɛ "bin -yö -gun 'ma sië, 'ö 'a gun 'go sië "kwanngdhɛ 'ö gun -ya -sü 'ka =gblɛɛn -a 'gü bha, 'yö 'a dho.

-A -ta -dhɛkpaɔ tii 'gü, 'yö Lepe gbö do 'ö 'wo gun- -dhɛ sië 'Blɛɛzö 'ö nu n "piϋ 'ö- pö =Madhi bha -a -wɔn =ya see-.

'Yö 'a -ziö 'a dho mü, 'yö 'a Wlobɛɛ dhɛa" kpɔ =dhɛ dhebë 'në bha -yö kë -dho -ee ? 'Yö- pö =dhɛ dhebë 'në bha -yö kë -dho dümɛ -naa 'viɔng 'gü =Gööwlöö ( n -ma ma -kɔ -blɛɛsü nü 'ö gun bha ), "kɛɛ 'ö =loo mü -a "tɛɛbë -nu 'wii kë "wo -kɔ -ya pë -nu 'ö kë dho -a -nu 'ka bha, -a -nu -bha. -A -kë "dhϋ -sü bha- 'gü, -a -bha ö "dhiϋ yeekë -sü kö -yö nu "Maa =yën bha, 'yö -a "tɛɛbë -nu 'wo- to -ziaan 'wo =Madhi -takpɛadɔ do.

'A- 'wɔn dɔ -dhɛ 'ö -bha =dhɛ dü -wɔn bha -yö -bhɔ -bhɔ tɛan- -bha 'yö bha.
﻿
<h>20. 'Wɔn 'bha fiëë- -yö -dhö 'wɔn 'bha 'ka</h>

Gɔndënë 'bha nü 'ü "flɛɛ yaa gü yaa 'ö gun -a -bha. 'Pë dosɛngsɛng 'ö gun -a -gɔ, 'yö gun -a -bha -blɛɛ 'ka. "Bhɛɛ 'yaa gun -a -gɔ. "Tϋng =gban "pɛpɛ 'gü, -yö -gun ö -dhü 'ka. =Ya kë 'yö =ya -wëëdhɛ -wo 'kpɔ -yaa pö : « -Zlan, -më 'ö 'a -kë ü 'ka, 'yö 'ü n -kë -wëëmɛ -nu =gban "dhiϋ 'to -mɛ 'ka =dhɛ -kɔ 'ö ya- 'dhö ? 'Bhaa n 'sü do 'maa 'go "kpʋng =taa 'sa -ee ! "Eke -më "dhiang suu 'ö =ni -oo ? » =Ya kë, =ya kë 'yö =ya ö -wo 'kpɔ "dhϋ.

-Dhɛkpaɔyi do 'ka, 'yö gun ziö sië "bü 'gü 'Pödhɛ "sɔɔ, 'yö -kpan 'manggloo -dhü do -bha kö -a bhɛ -nu -wa -pëkë. "Siaabha 'yö ö bha -blɛɛ bho mü, 'yö- -ziö pë 'gü 'manggloo -dhü =wlöö mü, 'yö -da, 'yö -ya 'manggloo -bhö -sü -bha mü. -Blɛɛ 'to 'ö- wo "sia- bha, -ya -kë "dhϋ kö 'ya 'dho ziö- "dhü bha- -bha 'ö -pɛ.

-Yö -to "dhü 'gü mü 'yö mɛ do 'bha 'dhö nu. Mɛ 'dhɛ 'ö bha, yö -zë -blɛɛ "wɛɛ 'bha -ziaan 'yaa gun- -bha kö -yö -nu 'to- "bhɛɛ nü- -bha. 'Dhɛ 'kö -kpan -blɛɛ bha- -bha 'yö -ya "tan kë -sü -bha =dhɛ ö pia" -ya dhi. 'Yö- pö : « -Zlan Ü -dhö -dedewo. 'Bha n kë -blɛɛ -da -mɛ 'ka =dɛɛ... » =Dhɛ yöo- 'sü kö 'ö- bho, 'yö 'mɛ 'ö "dhü 'gü bha, 'ö -gbla 'ö- pö : « N -bha -mü. 'bha 'dho- bho-. » 'Yö =lɔɔ "vaandhö 'yö- "vlʋʋdɔ mɛ 'dhɛ bha- -gɔ 'ö- pö : « 'Pë 'ö ya, -yö n -gɔ "dhϋ dosengseng. » 'Yö 'mɛ 'dhɛ 'ö gun yöö- 'sü bha 'ö- pö : « Bhi -zë ü -bha -yö -së -a do -ziaan -yö ü -gɔ, ma -zë -a "wɛɛ 'bha 'yaa n -gɔ. »

=Dhɛ 'ö -kë "dhϋ 'yö -blɛɛ dë -mɛ bha, 'yö pö ö -de -dhɛ : « -A "dhiëng ya 'sa ma -zë n -bha fiëë -yö -dhö mɛ 'bha -nu -bha 'ka -wa ! 'Ö "dhϋ kö- -dhɛ 'yaa- -bha kö n -din yö yën "dhiëng 'gü -dhe ! »
﻿
<h>21. Ga -wëësü -yö -dhö -ee ?</h>

'Ö gun kö yi -tun 'sɛɛnnë, kö yi =klang "dhiϋ, 'yö "yua -yö n dheebhang do 'bha 'ö 'wo gun- -dhɛ sië 'Gwöö- -a kun. Yaa" kë 'ö- wo sië "dhϋ bha, dü -mɛ -nu waa- "gla "bhlaa 'gü, -wa bhiëë" ga dɔ -a bhɛa". =Dhɛ 'ö 'Gwöö- bha yöö ga 'yö -ya "gbʋ bɔ -sü -bha. 'Ö gun kë sië "dhϋ bha kö mɛ 'gbɛ =wa 'kɔ pa -a -ta, kö 'në 'sɛɛnnë -nu -zë yi dɔ sië "kpɛnngdhö. Kö 'Gwöö- -ya pö sië : « -Ka kwaa- n -zü -dhe, -ka kwaa- n -zü -dhe. Kaa n zë -wa. 'Ka bhiëë" ya -a -kplü n bhɛa" "gbɩɩ- -wa ! -Kaa "pʋ -dhe ! Kaa n zë -wa ! -Më 'ö 'a- -kë ka 'ka ? » 'Aa kö 'mɛ -nu 'ö 'wo 'kɔɔdhö mü, -a dhebë -nu -zë -ziaanwo kö "gbʋ nü 'ö 'wo- bɔ sië. Kö- 'wɔn -ya kë -wëëwëësü 'ka =ni ! =Dhɛ 'ö dümɛ -nu 'ö 'wo -a 'wɔn dɔ =dhɛ 'Gwöö- yöo- -nu 'tɔ pö, 'yö -kë 'Gwöö- 'nii- -pö -sü 'ka.

'Wɔn bha =dhɛ 'ö -kë "dhϋ, 'yö 'a 'wɔn dɔ =dhɛ ga -wëësü -yö -dhö.
﻿
<h>"Yɩɩ -to 'gü -wɔn –nu</h>

<h>1. =Ya buu -da =zloo -bha tele ‘gü</h>

“Bükëmɛ do =në ‘ö dho ö gbö =tuaabho -dhɛ ‘gü “kwi =plöö. -Wa -dhɛ -Dekëyaa. -A ‘dho -kɔ -blɛɛsü =në ‘ö gun “dhϋ bha. “Kwi -naa -ga -pë ‘ö ‘wo- televisiɔnng -kë bha, ‘yii -kpan -bha ‘nu do. =Dhɛ ‘ö =ya -dhɛkpaɛyi =plɛ ‘në ‘bha kë ‘mü, ‘ö- yeekë -dhɛ ‘yaa =gblɛɛn ‘zü, ‘yö- gbö ‘dhö- -bha buu -dee dhɔ kö -yaa pö yöö ‘dho, kö -yö ‘dho- ‘ka.

-Aga, -dhɛkpaɔyi do ‘ka, ‘yö- =da ‘dhö -gapë bha- “dhi -pu -dhɛ kö -ya -ga. -A -gɛn-mü =dhɛ kö mɛ =plɛ ‘ö ‘wo bha =në =wa ‘to “kwanngdhö. -Dekëyaa -yö -gun ‘pë bha =në- -ga sië kö -a =da -yö =gbauu (pë -kpa ‘gü -kɔ) ‘gü, ‘yö =zloo gɔn ‘kpikikpiki -ziisi ‘ö-wo ‘pë bha- ‘gü. “Sia- “sia- bha, -Dekëyaa bha =ya ö -de yö “bü ‘gü. =Ya ziö -kɔnngkɔnngdhö =ya ‘dho ö bha buu bha ‘sü- kö ‘ö- ‘gü dan, “iin kö ‘ö-dee ‘gü yaan’’ bho.

-Wa -pö -zo -ya ‘ka ‘yaa ziaan -së bho mɛ ‘ka. ‘Gbuuu-! =ya buu -da =zloo -bha tele ‘gü; -yaa tele ‘wü -trënkëntrënkëndhö.-Dekëyaa =ya ö -de kë -dedewo yaa =tɔn.

-Dho “kwi =plöö -sü -yö -së “kɛɛ ‘wɔn ‘gbɛ =në- ‘gü.

-Dekëyaa ‘yii =zloo bha =slɔɔ, “kɛɛ =ya ‘go mü =ya mɛ -naa -gapë ‘wü.

<h>2 Dhebë do ‘ö- -bha wun ‘dhö -gϋ =dheglizë ‘gü</h>

Mɛtii “sɛ do ‘bha -yö mü -wa -dhɛ Kamörunö. -Zlaan -kɔ do ‘bha -yö -dhɛ bha- ‘gü, -a -mɛ -nu -waa pö woo ‘sëë- bho, ‘yö =wa “kwi -naa ‘pë ‘wo- -dhɛ buzi bha, -waa dɔ, ‘yö ‘mɛ ‘ö “dhϋ =ya ‘waannu ö ‘gu -ta kplɛngkplɛngdhö =ya ö -bha -gban ö -gɔɔdhö, =ya ö “yan ta kpɛngkpɛngdhö =ya -ya bhɛa’’ -sü -bha. Busi bha =ya yën, ‘yö -Zlaan -gɔ -mɛ ‘kpii- -yaa pö mɛ =gban -wo wlüü’’. -A -gɛn -mü =dhɛ yöö do =në ‘ö buzi dhuu’’ “tϋng dɔ.

-Kaaga, -dhɛkpaɔyi do ‘ka, kö dhebë do ‘bha bha =ya ö bha wun -lö =gblɛn =gblɛn ‘ka -së ‘ka, ‘yö dho -Zlaan -dhɔkëgükɔ bha- ‘gü. -Dhɛkpaɔyi bha, -yö -gun -Zlaan -dhɔkë -dhɛkpaɔyi ‘kpii- -dede ‘ka. Dhebë bha ‘yö ‘pë bha dɔ, ‘waannu ‘ö dho- wo bha, ‘yö- -bha wun ga do ‘dhö -pö -a -de -a buzi bha- -ta, “kɛɛ kö ‘yaa- ‘wɔn dɔ. Wun bha ‘yö -ya “gϋ -sü -bha. -A =fii ‘ö -ya -a -gɔ bha, ‘yö -kë ‘gü -së -dedewo. ‘Yö -kë ‘gü =dhɛ -Zlaan =në =ya lɔɔ, =ya nu dɔ ö “sɔɔ bha. -A “dhia -ma ‘gü-kɔ yaa ‘gü yaa bha- -wɔn ‘gü, ‘yö -ya bhɛa’’ -sü -bha ö faan =gban ‘ka.

=Dhɛ ‘ö wun ga bha ‘ö to klöö-, ‘yö- ‘wɔn- dɔ =dhɛ pë ‘bha -yö ‘ma sië ö -gɔ ‘ka. ‘Yö- pö ö -de -dhɛ: ‹‹Kwaa ‘dho, dügɔmɛ =në =lɔɔ ya, -Zlaan ‘yaa -mü››

=Dhɛ wun ga bha ‘ö -gϋ, ‘ö yö- -gɔ ga -bha -dhɛ -dede ‘gü, ‘yö ö “yan -pu, ‘yö- -dhɛ yö =dhɛ ö bha wun =në -gϋ. “Gbɩ -gbɩ kö =ya “kwɛɛ ‘sü “gbla -sü ‘ka; =ya yö “kpɛnng. -Gbluuuu, “suϋ =ya -da mɛ =gban ‘gü. -A -kpɛɛ -nu ‘dhö, Pasitëë ‘dhö, -a -nu =gban =wa zun “kpɛnng. -Yö -kë -a -nu ‘gü =dhɛ Satan waa- ö =keng- -mɛ -nu =në ‘ö =wa -da -Zlaan -kɔ ‘gü, kö ‘wo ‘wɔn bho- wo ‘gü bha.

-Zlaan -dhɔkë -sü -yö -së, “kɛɛ -a -dhɔkë -kɔ suu =në =ya kë =dɛɛ ‘gbɛ -dedewo.

‘Flanngsü =dhadio

<h>3 Telefɔngdhö =ya mɛ ‘gbɛ -tama</h>

-Mɔɔsiimi do =në ‘ö gun sɔ “vɛdhɛ bho (sɔ pase) sië.

Sɔ “vɛdhɛ -bho ‘ka -pë ‘dhɛ ‘ö -kë kwi -nu -bha ‘ka, ‘ö ‘wo- -gban kuranng -bha bha, ‘yö gun- -gɔ.

-Mɔɔsiimi bha -yö -gun sɔ ‘ö- “pasɩ bho bha, -a “yɛ sië kö ‘pë bha -yö dɔ sië- “sɔɔ mü.

-Aga ‘yö- -bha tiootioo (telefɔngdhö) ‘ö gun- “sɔɔ ‘tablë -ta mü bha, ‘ö -ya “wɩ -sü -bha. Ö -kɔ “pʋ ‘kö- bho, ‘ö- -da sɔ “vɛdhɛ -bho ‘ka -pë -ta bha, -ya kë- ‘gü =dhɛ tiootioo ‘dhö, -yaa ‘sü -yaa =nëng ö “tʋ -bha.

Mɛ ‘ka dɔ bha ‘mɛ bha =ya ö -de =piaa.

Mɛ ‘gbɛ -dhɛ -wo ‘pë -nu bha -a -nu -bha =dhuëngdhɛ ‘gü =dɛɛ.

Kimse Etiɛnë

<h>4 -Zlaan -kɔ ‘yaa =mɔɔ =kwanmɛ -bha -ee?</h>

Dhebë ‘në do =në =ya kë ‘yö =kwanmɛ =ya nu -a -bha glɔɔ =kwaan-. =Ya ‘wɔn =gban kë kö ‘ö -kpan -bha ‘köö ‘kun, -a -kɔ ‘yaa =mɔɔ- -bha.

-Dhɛkpaɔyi do ‘ka -a -nu -gɔ =dheglizö ‘gü, ‘yö Pasitëë ‘ö- -dhɛ mɛ ‘gbɛ ‘bha -gɔ kö –wo -Zlaan ‘tɔ bhɔ, “kɛɛ ‘dodo ‘ka.

Dhebë ‘në bha ‘yö -ya bhɛa’’ -sü -bha ö bha -Zlaan -dhɛ ‘ö- pö: ‹‹‘Yatanna, ü nuwɛɛ; ü kë -wɔn -yö -së. Bhi =në ‘ü “yua bho mɛ -nu -bha; ‘ü -wëë bho mɛ -nu -ta. Ü -kɔ -yö -mɔɔ ‘wɔn =gban kë -sü -bha, “kɛɛ ‘wɔn doseng ‘ö ü -kɔ ‘yaa =mɔɔ- -bha, yö -mü =kwanmɛ ‘kun -sü ‘ka. Ü -kɔ ‘yaa =mɔɔ =kwanmɛ -bha tongtongdhö. ‘Yaa yö -zë ‘ka, ü “gbɩɩ-. ‘Ma ü ‘tɔ bhɔ Yezu ‘tɔ ‘gü.››

=Dhɛ ‘kö- pö: ü -kɔ ‘yaa =mɔɔ =kwanmɛ -bha, ‘yö mɛ ‘gbɛ -dhɛ ‘wo -dhɛga wo “yan “gϋnggü kö ‘wo- -ga -së ‘ka ‘wo- dɔ.

Pliɛɛ bha =dhɛ ‘ö yën, ‘yö Pasitëë ‘dhö- -dhɛ “gϋngta ‘ö- dhɛa’’ ‘kpɔ. ‘Wɔn bha ‘yö ziö- ‘gü -Zlaan -a mɛ bha- -dhɛ. =Dhɛ ‘ö -kë “dhϋ, ‘yö Pasitëë bha ‘ö pliɛɛ -kë -a -bha ‘ka.

-Kaa ‘wɔn dɔ =dhɛ =kwanmɛ bha, -yö =kwan -bho =dimasi ‘ö dhebë bha ‘ö dho- ‘ka -Zlaan -kɔ ‘gü bha =në- ‘ka. “Kɛɛ -Zlaan yöö- -bha =kwan bho -dhɛkpaɔyi bho “gblʋʋ. =Dimasi ‘dhɛ bha, ‘yii kë ‘dho ‘bhlaadhɛ bha- ‘gü.

-Dhɛkpaɔyi ‘ö dɔ =dimasi bha- “piϋ, ‘ö -kë tɛnngyi (-tɛɛdhɔɔyi) ‘ka bha, ‘yö =kwanmɛ bha ‘ü nu ‘bhlaa-. -A glɔɔ “kan -sü =në ‘ö “gbɩɩ-, kö dhebë ‘në bha- =gɔn =ya bɔ- =taama -yaa ‘kun.

=Dhɛ ‘ö -kë “dhϋ ‘yö ‘wɔn =slɔɔ ‘gü =dhɛ -Zlaan -kɔ -yö -mɔɔ =kwanmɛ -bha.

Pasitëë ‘Sita

<h>5 “Sɛ do “kɛɛ -a -ta -wo ‘yaa do</h>

“Kɔdivua ‘në do =në ‘ö dho Mali. -Wo ‘ö Mali -mɛ -nu ‘wo- pö bha ‘yaa- ‘gü ma. Aga ‘yö dho “dhɔɔkɔ do ‘gü, -du “yɔn ‘wo- -dhɛ “kwi -wo ‘gü ‘bëë- bha, -a ‘dhɔ -dhɛ ‘gü.

=Dhɛ ‘ö =loo mü, ‘yö- pö ‘dhɔɔkɔ ‘gü -mɛ -dhɛ: ‹‹A -nu ‘bëë- ‘dhɔ-.›› ‘Yö ‘mɛ bha ‘ö =niëë ö -gɔ -zü mü. ‘Yö =slëë ‘gü ‘ö -dhɛ -ga ‘ö pë “wɛɛ -zɔn. ‘Yö go ‘mü ‘ö- “wɛɛ ‘bha -zɔn. =Dhɛ ‘ö =yɔɔn mü, ‘yö- zuë’’ ga ‘ö- pö -dhɛ -yö -dhɛga “yi -kë -sɛa -pë ‘ö “kwi ‘dhö- -dhɛ kɔnngziölatëë bha- ‘gü; ‘yö ‘pë bha ‘ö- -zɔn, “kɛɛ -a -zo ‘yaa- ‘ka =dhɛ ‘yö bha.

=Dhɛ ‘ö -kë “dhϋ, ‘yö “kɔdivua ‘në bha ‘ö- pö: ‹‹-Aan, yöö -dede bha.››

‘Yö Maliɛn mi, “dhɔɔdɔmɛ bha ‘ö- pö: ‹‹‘Yö ‘bhaa- pö ‘bɛɛri, ‘yö ‘ü- pö ‘bëë-. -Wa -dhɛ ‘bɛɛri. ‘waa- -dhɛ ‘bëë-.››

Ka -bha ‘ka mɛ =plɛ bha de ‘ö tɛanwɔn (gaadee) ‘dhö- “piϋ ?

Perɛzë (Bakué mi)

<h>6 “Tupasë waa- ö dëmɛ</h>

Mɛ do ‘bha =në ‘ö ‘gbɛn- do ‘dhö gun- -gɔ. -Wa -dhɛ Wlɛɛ’’. -A -bha ‘Gbɛn- bha -wa -dhɛ “Tupasë. “Tupasë bha, -yö -gun ‘gbɛn- “wlaasü -dede ‘ka. ‘Gbɛn- suu ‘ö ‘wo- -dhɛ -glɛngdë -a ‘gbɛn- bha, ‘yö gun- do ‘ka. -A dëmɛ -yaa -ya “bü -bha kö -yö wü ‘kun, ‘yö =ya ö yeekë, =ya nu ö yun -zë dan- ö dëmɛ zü -bha. Yi =gban “pɛpɛ ‘ka, ‘yö gun -a kë -yë ‘ka. ‘Wɔn bha, ‘yö- dëmɛ ‘gü kun.

-Dhɛkpaɔyi do ‘ka ‘yö ‘wo dho “bü. -Yö -gun “dhϋ -nɛɛ ‘gü kö ‘pë ‘ö din- ‘dhö- kë sië mɛbhɩɩdhe ‘ka, =ya dɔ ‘ya-. -Aga ‘yö “sɔɔ ‘kpikikpiki do ‘ö gun ziö sië, ‘yö Wlɛɛ’’ ‘ö “Tupasë -ya “sɔɔ bha- -bha. “Tupasë ‘yii ö -de sëë “wɛɛ ‘bha bho. -A -ya “bü -bha -sü =në “gbɩɩ- kö =ya ö yeekë =ya nu ö yun dan- Wlɛɛ’’ zü -bha. ‘Wɔn bha ‘ma yaa ‘ö- wo Wlɛɛ’’ ‘ka bha, ‘yö- pö “Tupasë -dhɛ: ‹‹“Tupasë, =ya dhi. Ü- -kë -së. “Kɛɛ -a ‘wɔn dɔ- ‘ka =dhɛ bhi =në ü -bha ‘dhö “gbɩɩ-. -A -gɛn -mü =dhɛ bhi =në ‘ö ‘bhaa baa -sɛa -bhö wɛn ‘ka. =Ya =gbɔɔn ma -zë a -dho ma pë -bhö.››

Dhiang bha Wlɛɛ’’ ‘ö ö bo- zë -sü ‘ka yi bha- ‘ka “Tupasë -dhɛ, -yö -kë mü =dhɛ, ‘yaa kë ‘mü =dhɛ -ee, =ya kë “Tupasë -gɔ =dhɛ “gblëë- go =fii ‘sü-. =Ya -kpan wü -bha ‘yaa- -bhawɔn ‘to tongtongdhö. ‘Yii kë- ‘kun =kö ‘yaa ö kwaa- -zü. -Yö -kë wü “dhiϋϋ- ‘ka oo, =yɔɔn =në wo- -bha.

-A suu -yö -kë =dhɛ mɛ ‘bha -nu ‘dhö. =Gee “kɛɛ -sü =në -naa pë -bhö. ‘Bha- -naa ‘wɔn kë “lɛɛdhö ‘yaa ‘dho- -nu =gwinng-

-Dua Dhifɔnngsü

<h>7 “Kɔdivua ‘në do =në ‘ö dho =klang- kë- Modhitani</h>

‘Në bha -wa dhɛ Benoa. “Sɛ bha ‘gü -mɛ -nu dhiang zë -kɔ waa- kwa -bha ‘yaa do.

-Dhɛkpaɔyi -blɛɛsü bha, =dhɛ -wa -da =klang- ‘kɔɔdhö, ‘yö ‘mɛtrë ‘ö -ya mɛ -nu -dhɛ -sü -bha kö ‘mɛ ‘yii nu =klang- “dhiϋ ‘ö- -mɛ dɔ.

‘Mɛ ‘dhɛ -yaa ‘tɔ pö, ‘yö- -mɛ -yaa pö: =misiee.

‘Yö- zü bho ‘ö- pö : ‘Piɛɛ-, =misiee. ‘Pɔlë, =misiee. Bɛɛtinö, =misiee. ‘Bɛnë oitö, -suaa. Mɛ ‘bhaa “wɩ. ‘Yö dho mɛ -dhɛ-sü ‘ka “dhiϋ. ‘Zan-, =misiee. ‘Yö dho- ‘ka “dhϋ, “dhϋ, “dhϋ. =Dhɛ ‘ö ö bo, ‘yö ‘Kɔdivua ‘në bha ‘ö ö -kɔ “dhiϋ =wlüü, ‘ö- pö: ‹‹=Misiee, ‘mii n ‘tɔ ma -wa!›› ‘yö -gɔmɛdë ‘dhö- pö -dhɛ -wo ü -dhɛ =dhɛ ? ‘yö- pö: -wo n -dhɛ Benoa. ‘Yö- pö, kö ‘ma- pö ‘nu. Bhi =në ‘wo ü -dhɛ Bɛnë Oitö bha.

=Bangba ‘Bakadhi

<h>8 -Yö -gun “piϋ ‘ö ga kö waa- ö bha dhebë ‘wo ‘dho =geebɔɔ</h>

Gɔndë do =në -a -bha dhebë -wɔn ‘dhö =see ‘pödhɛ do ‘gü Gigloo. -A -wɛɛbho -yi bha, ‘yö ‘mɛ bha ‘ö “gbʋ bɔ ‘ö- pö yöö ö -de zë kö wɛng ‘wo ‘dho do. -A -gɛn -mü =dhɛ -ya -pö ö bha -tosɛa -yö “dhiϋ -bhlɔɔ ‘yaa ‘dhö ‘zü. Mɛ =gban =wa -gban -a -bha kö -yö ö -zo -gban =wa ‘kɔn- ‘ka. -Dhɛ bha- ‘gü, “sɔdha -kɔ =kpaɔ do ‘ö -kë ‘mɛ bha -a -bha ‘kɔ “dhi ‘gü mi do ‘ka, -yö -gun mü. -Aga “fɔngfɔng -da kö bho- ‘gü, kö =ya wlüü’’ -yaa pö: ‹‹-Ka ka kwaa- -zü kö ‘pë ‘ö yöö- kë -ya kë. -Yaa pö yöö ö -de zë, -ya zë -yö ‘dho ö bha dhebë =keng-.››

=Dhɛ ‘ö -kë “dhϋ, ‘yö ‘wo wo =kwaa- -zü.

Ziö ‘ö- wo, ‘yö ö -gɔ dɔ “yi ga ‘kpii- ‘ö ‘pö- “sɔɔ mü ‘wo- -dhɛ N ‘zo- bha, -a =bhaa -zian ‘ka. “Suϋ =ya -da mɛ =gban ‘gü. ‘Yö mɛ -nu ‘wo- pö woo ziö- =keng-, kö “sɔdha gɔn bha =ya “gbla mɛ =gban -ta =dhɛ mɛ ga do ‘ya ‘dho pö ‘ö ‘dho ‘mɛ bha- =keng-. -A -kë “dhϋ -sü ‘gü, ‘yö mɛ =gban ‘dhö ‘yaannu.

=Dhɛ ‘ö- -dhɛ ‘dhö =gwëë -dedewo, ‘yö mɛ ga ‘bha ‘wo =bhɛɛ “sɔdha gɔn bha- -dhɛ kö ‘wo ‘dho wo bhɔɔ’’ bho -dhɛ ‘gü -a =keng-. ‘Yö -wɩ -a -bha.

‘Mɛ -nu bha ‘wo dho, -wo -kpan =Duesɔn -bha kö -yö ‘gbaannu sië “yi “kpʋng “dhiϋ, -yö “yi -ta -ga sië zuudhö. -A -gɛn -mü =dhɛ -yö -gun “dhϋ “yi pa “tϋng ‘gü, kö “yi -ta =ya -wɔ “wɛ mɔngdhö -ziisü ‘ka =ni.

‘Yö ‘wo- pö- -dhɛ: =Duesɔn, ‘bha ‘dho ü -de zë-. -Kwa ‘dho “kwanngdhö.

-A -pö “dhϋ -sü =në ‘ö “gbɩɩ kö =Duesɔn -yaa pö: ‹‹Nu ‘ö ‘ka wo ‘yö -kë, ‘yaa zë- ‘ka, -a -dho -pö “yi ya =bhaa ‘a n -de zë. -De zë -dhɔ -dede -yö -gun n ‘gü, “kɛɛ =dhɛ ‘ö ‘ka- pö “dhϋ, ‘ma- ma; -kwa ‘dho “kwanngdhö.››

<h>9 -Yö -kë ‘gü =dhɛ gɔ -kpɛɛ</h>

-Kwɛɛnë do bha -wa -dhɛ ‘Dunmaagɔn. ‘Dunmaagɔn bha, ‘yii -wo ‘Biya do. -Ziaanwo, ‘yii -wo “kwi =plöö -dhɛ “wɛɛ ‘bha ‘gü do. -Aga ‘yö- gbö ‘dhö nu- ‘sü- kö ‘wo ‘dho ‘Biya, kö -ya -dhɛ dɔ. ‘Dho bha =në ‘ö ‘wo gun wo sië, ‘yö ‘wo dho ‘wo =loo-kpinngga “gbɛɛ ‘ö ‘wo to- -ta ‘wo -wo ‘Biya bha- -ta. ‘Kpinngga bha gɔ -nu ‘ö ‘wo ‘go sië mɛ ‘dho -zian ‘ka, -a -nu -bha -yö -deta. ‘Yö ‘mɛ -nu ‘wo ‘go sië -a -nu ‘dho ‘zian ‘ka ‘pö, -a -nu -bha ‘dhö -deta.-A -wɔn ‘gü, gɔ ‘yaa -gban ‘kwëë-. Gɔ -nu ‘wo ‘go sië “pɛɛn do ‘ka, -wo -to -kɔ “pɛɛn do bha- -ta. -Wo -mɔɔ -bha ‘wo go wo ‘ko -nu =taama -biang “gbɩɩ- -dede ‘ka ‘wo -ziö ‘ka wo ‘ko -ta.

Gɔ ‘ö ‘Dunmaagɔn-nu ‘wo gun- ‘gü bha, -yö -gun gɔ “gblϋgblϋ ‘ö mɛ -kaɔng “saɔplɛ -nu sü, ‘wo- -dhɛ “kwi -wo ‘gü ‘kaa- bha- do ‘ka.

‘Dunmaagɔn -zë -yö -gun -ya-sü ‘ka gɔ fönɛtrë -bha.

-Kpinngga bha =në ‘Dunmaagɔn -naa gɔ ‘dhö =loo- -ta. -Dhɛta =ya dɔ dinngdhö gɔ ‘gü. ‘Dunmaagɔn dho “kan ö -ta kö gɔ ‘në sɛɛnnë (‘dɛdɛ) do ‘bha =ya nu =ya ziö-nu -ta “wɛ “viʋʋ- dhö ö “truu “wɩ -sü ‘ka panpaan, panpaan, panpaan. ‘A, kö ‘Dunmaagɔn =ya “gbla -yaa pö: ‹‹‘Aaa, -ka -dhɛ -ga -wa! -Ka ‘klɔɔwɔn ‘kpii- -ga! Gɔ ‘në sɛɛnnë (‘dɛdɛ) ya, -kaa -ga ‘ö -ziö ö =dhoo -ta ya! ‘Ma zetɔngdhe. ‘Pë ‘kö ‘yii kë =kö ‘kpii- ‘ö- -gɛn ‘dhö “gbɩɩ- ya, =ya kë =diö =dhɛ ‘ö =dhoo ya- ‘dhö, -yö -dho kë ‘wɔn “gbɩɩ- ‘ka ‘sa -wa!››

‘Yö mɛ =gban ‘dhö =wɛnng “yɩɩ- ‘gü.

-Yö -kë ‘Dunmaagɔn ‘gü =dhɛ gɔ -yö -kpɛɛ =dhɛ mɛbhɩɩdhe -yö =kpɛɛ.

<h>10 “Sɛ do “kɛɛ- -tawɔn ‘yaa do</h>

=Klang- do =në ‘ö gun -Buakɛɛ “Kwi waa- Mɛtii -nu =gban -bha- ‘ka. Kwaa- ‘në -nu ‘ö ‘wo gun ‘mü, -wa mɛ -dhɛ =Baba Sebasiɛn, ‘ö go -Tɛɛdhö. Yö =në -Zlaan -bha ‘sëëdhɛ ‘ö -kë Naɔ -Së ‘Sëëdhɛ ‘ka bha, -a -blɛɛsü -bɛn zë.

=Klang- bha- ta, pë -bhö “dhɛdhɛ =ya -wo, mɛ =gban -wo -dho pë-bhö-dhɛ ‘gü, pë-bhö ‘gü -kɔ ‘gü. -Aga, -dhɛkpaɔyi do ‘ka, ‘yö =tabɛdhi (‘taablë) ‘ö Sebasiɛn ‘ö gun- -bha bha, “Kwi -nu ‘bha waa- Mɛtii -nu ‘wo gun -ya -sü ‘ka- -bha. Pëbhee ‘ö gun yi bha- ‘ka, -tɔ -yɛsü waa- pë “wɛɛ ‘bha -nu -mü.

‘Pë bha -wo -gun -a -bhö sië “gbɛɛta ‘në -nu zë -sü ‘ka -së ‘ka. Sebasiɛn -zë =ya ö bha -tɔ kpö ‘sü, ‘yö ö =zlɔɔ ‘ö kpɔdhɛ “lɛɛdhö, ‘ö- ga =gban =wüü =wüü Mɛtii ‘dhu ‘ka -së ‘ka =ni, kö- “yɔn =gban -yö ‘go- ga -yö ‘ko “dhiϋ -dhɛ -nu =gban ‘gü “pɛɛpɛdhö. ‘Wɔn bha- -ga ‘yö “Kwi gɔn do ‘gü kun, ‘yö- pö Sebasiɛn -dhɛ: ‹‹Sebasiɛn, yi -zë =ya kë yi -gɔ “sɛ ‘gü, ‘gbɛn- -nu =në ‘ö ‘wo wü ga -zë -a -bhö =dhɛ -kɔ ‘ü kë sië ‘ka bha- ‘dhö.››

Dhiang bha ‘ma -kɔ yaa ‘gü yaa ‘ö- -kë Sebasiɛn ‘ka bha, ‘yii kë =mɔɔ- -bha kö -yö ö “dhi “pu tongtongdhö kö -yö ö -bha pö. ‘Yö- kun ö -bha ‘yö ‘wo dho pë -bhö -sü ‘ka “dhiϋ, ‘yö pëbhee -dede ‘dhö yën.

=Ya kë ‘pö “Kwi -nu wɔkɔ ‘gü, =wa pë -bhö, ‘yö ‘wo pë ‘në ‘bha ‘ö dho ‘pë ‘ö ‘wo- -bhö bha- lɔɔ-, -a -ziöta. ‘Pë ‘ö woo- ziö Pëbhee bha- -ta bha, ‘yö gun “dhɛga ‘ka. “Kwi -nu-wa -dhɛ saladö. Saladö bha ‘yö ‘wo nu- ‘ka ‘wo -ya -a -bhö -sü -bha. Sebasiɛn -zë -a -dhɔ ‘yaa- kë, -a -wɔn ‘gü, ‘yaa gun- -bhö sië.

“Kwi gɔn do ‘ö dhiang zë- -dhɛ bha kö -yö dɔ ö “dhi “tunng ‘yaa ‘dhö. ‘Yö- pö: ‹‹Sebasiɛn, -bhö saladö -bhö -dhe.›› -A -pö “dhϋ -sü bha -yö -kë =dhɛ -gwëmɛ -yö ö “yan to wɛnga -gɔ. Kö =Baba Sebasiɛn -ya pë lɔɔ- -ta ö faan =gban ‘ka, -yaa pö- -dhɛ: ‹‹‘Ö Mɛtii -nu yi -gɔ “sɛ ‘gü, “bhlaa -nu, -bho -nu, -du -nu =në ‘ö ‘wo “dhɛ -bhö.››

Kwa dë -nu -wa -pö woo- dhiang -bha =dhɛ ‘mɛ ‘ö ‘yaa =plɛ dɔ, -yö -dhɛga -bho ‘në -së -gbeng ‘gü. ‘Mɛ -nu ‘kö ‘wo gun ‘taablö bha- -bha, dhiang zë -kɔ ‘ö Sebasiɛn ‘dhö- zë- ‘ka “kwi gɔn -dhɛ, ‘ö =nëng ‘ka- -ta bha, -wo kë ‘wɔn -slɔɔ ‘gü =dhɛ ö bhlɔɔ =në- bho- -gɔ bha. -Wɛɛɛ, -a =gbaan =wɛnng “yɩɩ ‘gü.

‘Wɔn bha ‘yö ma “Kwi gɔn bha- ‘ka, “kɛɛ -a “wɩ -kɔ ‘slë ‘yaa gun, kö- wë =gbaan kë -zɔɔndhe ‘ka =dhɛ =kɛnng ‘ö ‘wo- -ziö “yi “wɔ -sü ‘ka- ‘dhö.

“Kwi gɔn -zo ‘yaa- ‘ka =dhɛ “sɛ do “kɛɛ -tawɔn ‘yaa do.

=Baba Sebasiɛn

<h>11 Dümɛ tii ‘ö go =Dakaa</h>

-Mɔɔssiimi do bha -wa -dhɛ Seidu.

Seidu -yö -gun “kwi gɔn do -bha pë -kpamɛ ‘ka “Kɔdivua. =Dhɛ ‘ö ‘wo- gba “tɛɛ pa -dhɛkpaɔyi (kɔnngzie) ‘në ‘bha ‘ka, ‘yö dho wo -gɔ “sɛ ‘gü, ö -mɛ -nu =tuaabho. -Yö -to mü ‘yö dhe sü. Dhebë tii =gblɛɛn “gbaklaagbaklaa (faanfaansü.) =Dhɛ yöö nu ö bha dhebë bha- ‘ka, ‘yö =sua -kë -dhɛ ‘ö- pö yö -zë ö -gɔmɛ ‘kpii- ‘ka kwaa- “sɛ ya- ‘gü.

=Dhɛ ‘wo nu ‘wo =loo, ‘yö dho =kö ö bha dhebë ‘ka -dhɛ ‘ö gun -wɔ sië -bha ‘gü. -Dhɛ bha, -a -de -wɔta ‘dhii- ‘yaa gun -së.

-A -wɔn ‘gü, -dhɛkpaɔyi do ‘ka, =dhɛ ‘ö- -gɔmɛdë (=patrɔnng), ‘ö -ziö ‘ö dho yë “dhiϋ, -a -dhɛ ‘yii =gwëë ‘yö nu ö bha dhebë ‘ka ‘kɔɔdhö ‘yö ‘wo dho “kwi gɔn bha, -a -gɔ ‘dhii- -ta =zɔɔ kö ‘wo wo -de “dhia bho ‘dhii- “plëë -plëë -ta mü-wa!

“Kwi gɔn =de ‘pö ‘ö =loo yë “dhiϋ, ‘yö- -zo ‘dhö bhɔ pë ‘bha ‘ka, ‘yö ö yeekë ‘ö nu -a ‘sü -dhɛ ‘gü. ‘Ö =loo, ‘yö gɔ “truu -piö, ‘ö- -piö, ‘ö- -piö; -a -gɛn -mü =dhɛ Kö Seidu ‘yaa “kwɛɛ “pʋ sië.

“Suϋ yaa ‘ö -da Seidu ‘gü bha, ‘yö ö bha dhebë -da “kwi gɔn -bha sɔ -nu -dun ‘gü -pë ‘gü. -Wa -dhɛ “kwi -wo ‘gü plakaa. ‘Yö- “dhi ta- -zü; ‘yö -ziö ‘ö dho “kwɛɛ “pʋ -dhɛ ‘gü ö -gɔmɛdë -gɔ.

=Dhɛ “kwi gɔn bha ‘ö -da ‘kɔɔdhö, ‘yii dhiang “wɛɛ ‘bha zë Seidu -dhɛ. Ziö =në- wo ‘ö dho ‘kɔdhi ‘ö -wɔ ‘gü bha- ‘gü. -Aga, ‘pë ‘ö- -zo ‘dhö bhɔ- ‘ka bha, ‘yö -gun plakaa bha- ‘gü ‘pö. -A “dhi ‘ö dho- “pʋ-, ‘yö -kpan dhebë bha- -bha mü. “Suϋ yaa ‘ö -kan “Kwi gɔn ‘gü bha, ‘yö Seidu -dhɛ -biang ‘ka, ‘yö- dhɛa’’ kpɔ ‘ö pö-: ‹‹‘Yö -më ‘ö ya ?››

Seidu =de ‘pö “suϋ ‘ö -da ‘gü bha, -a zuë’’ =gbaan ‘wü- -bha. -Aga, ‘yö- pö: ‹‹=Patrɔnng, =sɛ ‘diaablë ‘nuaa- dö Dakaa.›› -Waa pö “dhϋ kö -wa -pö dümɛ tii ‘ö go Dakaa.

‘A, kö “kwi gɔn =ya ziö -biang ‘ka, =ya ‘dho =polisë -dhɛ kö -wo nu -wo ‘diaablë ‘nuaa- dö Dakaa bha- ‘kun.

‘Ö nu =polisë ‘ka, kö Seidu =ya ö bha dhebë zun ‘nu “kpɛnng. -A kë “dhϋ -sü bha- ‘gü, ‘wii -kpan -bha.

-Kwaa ‘wɔn dɔ =dhɛ “kwi ‘gbɛ -dhɛ -wo “suϋ- dümɛ -gɔ -dedewo. -A -wɔn ‘gü, -dhɛkpaɔyi ‘ö dɔ- “piϋ, ‘yö waa- Seidu ‘wo ‘kɔ “wɛɛ sü, ‘wo wo =kwɛɛ- -wlö ‘wo- ‘kɔ ‘dhɛ bha- to ‘diaablë ‘nuaa dö Dakaa -gɔ.

Kimse Etiɛnö

<h>12 =Ya ö dëmɛ -a ‘gbɛn- -kpa -a -dhɛ</h>

-Mɔɔsiimi do bha, -wa -dhɛ Zɔnnggo. -Yö -gun “kwi gɔn do -bha pë -kpa -mɛ ‘ka. “Kɛɛ ‘yaa “kwi -wo ma -së “wɛɛ ‘bha wo.

-Dhɛkpaɔyi do ‘ka dhia’’ “piϋ kö- =patrɔnng yöö ‘dho yë “dhiϋ, ‘yö- pö- -dhɛ: ‹‹Zɔnnggo, ‘ilë ‘fo prepaare -puu lö ‘siɛng.›› -Waa pö “dhϋ “kwi -wo ‘gü kö -wa -pö -bhö pë -kpa ‘gbɛn- -dhɛ.

Kö ‘gbɛn- ya, -a -bhö -wɔn -yö -gun Zɔnnggo ‘gü -blɛɛsü -ee? =Dhɛ “kwi gɔn bha ‘ö bo ziö -sü ‘ka bhoo, ‘yö- -bha ‘gbɛn- gɔn -ziisü bha- zë. “Sanni ‘yënng- (‘lën-) -yö -ya mɛ -gɔ =zinng ‘gü (=midi) kö ‘gbɛn- bha =ya ma -së -dede ‘ka, “plëëplëë ‘ka =ni.

=Dhɛ ‘ö =midi ‘ö -wo, ‘yö “kwi gɔn ‘ö nu pë -bhö -dhɛ ‘gü. ‘Ö gun -blɛɛsü =ya nu, ‘yö ‘gbɛn- bha =ya “wɩ- -bha. “Kɛɛ -a ‘dhɛ ‘ö ya, -Suaasuaa. =Ya gɔ “truu -piö, ‘gbɛn- ‘yaa “wɩ. =Dhɛ ‘kö Zɔnnggo ‘ö “kwɛɛ -pu ‘ö -da gɔ ‘ka ‘kuu- ‘gü, kö -ya -ya Zɔnnggo dhɛa’’ ‘kpɔ -sü -bha: ‹‹‘U ‘ɛ lö ‘siɛng- Zɔnnggo ? (‘gbɛn- ‘mɛ ?)

‘Yö Zɔnnggo ‘dhö- pö: ‹‹=Patrɔnng, ziɛɛ plepaadhe =puu lö ‘siɛng- -oo (‘ma pë -kpa ‘gbɛn- -dhɛ).

=Dhɛ -a =patrɔnng bha ‘ö -da ‘kɔɔdhö, ‘ö ö -kɔ -zu ‘yö nu ‘ö -ya ‘taablë -bha kö ‘ö pë -bhö. ‘Tɛa- ‘kpikpi ‘bha -yö -gun ‘taablë -ta, =dhɛ ‘ö pë bho- “dhiϋ, ‘yö -kpan ‘gbɛn- -wü -bha kö =ya ‘tɛa- pa. Kö =ya “gbla! -yö -to “gbla -dhɛ ‘gü ‘yö Zɔnnggo ‘dhö- pö- -dhɛ: << =Patrɔnng, tua’’ di plepaadhe =puu lö ‘siɛn- -oo!››

‘Wɔn bha ‘yö ma “kwi gɔn bha- ‘ka, ‘yö wü -pë dɔ Zɔnnggo -gɔ, ‘yö- -kë yë ‘gü.

<h>13 -Tɔ ‘ö- -gɛnga ‘dhö do</h>

“Kwi gɔn do =në ‘ö- pö ö bha pë -kpa -mɛ -dhɛ -yö -tɔ do -kpa. ‘Ö dho ‘go- yë “dhiϋ =midi ‘ka kö- -tɔ =ya ma. ‘Yö ‘wɔn =slɔɔ- ‘gü ‘taablë -bha =dhɛ -tɔ bha- “gban ga do ‘yaa mü. =Dhɛ ‘ö -kë “dhϋ, ‘yö pë -kpa -mɛ bha- dhɛa’’ kpɔ -tɔ “gban ga do ‘ö to- -wɔn ‘ka; ‘yö- pö ö =patrɔnng -dhɛ -tɔ =gban “pɛpɛ “gban ga -yö do.

‘Yö- =patrɔnng ‘dhö- pö: ‹‹‘Bha- -dhɛ yö ‘mɛ do =dhɛ -tɔ “gban ga -yö do? ››

‘Wɔn bha ‘yö -kë -nu -gɔ zɔɔdhe ‘ka. ‘Yö- =patrɔnng ‘dhö- pö: ‹‹-Ko ‘dho -dhɛga -tɔ -kluu ‘gü kö -tɔ “gban ga ‘dhö do kö ‘ko- -dhɛ yö.››

‘Yö ‘wo -ziö. ‘Wo =loo mü kö -tɔ -dhee do -yö -ya sië ö -yaan -ta. ‘Yö “kwi gɔn bha ‘ö- pö: ‹‹-psss, -psss.›› -Aga, ‘yö -tɔ bha ‘ö =wlüü. ‘Yö “kwi gɔn ‘dhö- pö: ‹‹‘Bha -dhɛ yö -ee? ‘Bhii- pö -tɔ =gban “gban ga -yö do -ee? ››

‘Yö pë -kpa -mɛ bha ‘ö- pö: ‹‹=Patrɔnng, -tɔ bha ‘ö gun gbɔ ‘gü, n -zo -yö kë -bhɔ; ‘mii kë- pö: -psss, -psss =dhɛ ü -bha ‘dhö, ‘pë ‘ö -kë ‘ö- “gban ga ‘dhö do bha, ‘yö bha.

Kimse Etiɛnö

<h>14 ‘Mɔngtrë telefɔngnë dhe</h>

-Mɔɔsiimi do bha -wa -dhɛ Kɔnngpaore. -Yö “kwi gɔn do -bha gaadiɛng ‘ka “Kɔdivua.

‘Mɛ bha =dhɛ ‘ö kɔnngzie =slɔɔ, ‘yö dho ö -mɛ -nu =tuaabho -a -nu -gɔ “sɛ ‘gü, -a -de -gɔ ‘pödhö, “kwi =plöö -dhɛ ‘ka =gblɛɛn. ‘Mɔngtrë ‘ö “dhɛdhɛ =ya -wo ‘ö -wɩ bha, -yö kɔnngpaore -gɔ. -A dë -nu waa- “tɛɛbë -nu ‘ö ‘wo ‘pödhö bha, ‘wii -kpan ‘mɔngtrë suu bha, -a -bha do.

=Dhɛ Kɔnngpaore ‘ö =loo ‘pödhö, ‘yö mɛ “pɛpɛ ‘ö ‘wo bha, ‘wo nu- =tuaabho. -Aga, ‘wo dho “kan wo -ta kö- -bha ‘mɔngtrë -ya ya “wɩ -sü -bha. =Dhɛ ‘ö -kë “dhϋ, ‘yö Kɔnngpaore ‘ö -ya ö “kaa bho -sü -bha ‘ö- pö: ‹‹-Ɔɔ, =patrɔnng =de ‘pö, kö ‘maa =loo -ee. -Mëwɔn ‘ö -kë ‘zü “Kɔdivua? ››

=Dhɛ ‘ö- pö “dhϋ, ‘yö ‘mɛ ‘wo gun ‘mü bha, -a mɛ ‘bha -nu ‘wo- dhɛa’’ kpɔ ‘wo- pö: ‹‹‘Yö -më ‘ö -kë mü?››

‘Yö- pö- -nu -dhɛ: ‹‹N =patrɔnng =në n -dhɛ ‘Kɔdivua. -Ya -pö ‘a n yeekë “vaandhö. -A -kë “dhϋ -sü bha, ‘maa maa =gwëë yö. -A “slë ‘yaa n “yaan.››

‘Yö mɛ =gban ‘wo -ya pö -sü -bha: ‹‹Ü =patrɔnng ya, -a kë -pë-yö ‘ya- =dhɛɛ!››

Tɛanwɔn (gaadee) -ya -pö -ka n pö. ‘Slë ‘ö Kɔnngpaore ‘ö- -kë bha, -a kë -gɛn -mü =dhɛ mɛ “pɛpɛ ‘wo nu- =tuaabho bha, =ya ö -zo ‘gɔn, ‘yö- pö ö zuë’’ “piϋ: ‹‹Mɛ “sunma ‘ö ‘wo nu ya maa ‘go mɛ =gban saan ‘ka ‘mɛ ? “Slë =në maa- mɔɔ- -bha kö ‘a ‘dho “vaandhö, ‘yii kë “dhϋ, ma ‘wëëga yöö yën kö gɔ =saa ‘ya ‘dho =slɔɔ-.››

<h>15 -A “siϋ =ya ziö</h>

Mɛtii -nu kwaa- wɔkɔ ‘gbɛdhɛ -nu -wo mü ‘ö ‘bha kë ‘wɔn “gbɩɩ- “iin-wëëwɔn ‘bha ‘gü, ‘ö wɔkɔ -nu bha saan” =në ‘wo ma ü -bha do ‘ü dho ‘ka.-A suu ‘bha-mü “Sɛnufo-nu wɔkɔ ‘ö kwaa-kpan-bha kwa “dhiϋ ya- ‘ka. “Sɛnufo -nu ‘ö ‘wo- -nu Tiegbadha waa- Nafadha -nu -kë bha, -a -naa mɛ =gee bho -kɔ -yö doseng. =Gee do ‘bha -ya -nu-gɔ mü ‘ö Tiegbara -nu ‘wo- -dhɛ Yaradiɔɔgë, ‘yö Nafara-nu ‘wo- -dhɛ nɔɔgɔnkpelgë; =gee bha =në mɛ =gee-da “sɛɛdhö. =Ya ö bo, ‘yö ‘mɛ ‘ö- -bha mɛ bun bho bha,-yaa gba-du do ‘ka.-Du-wɔn ‘kö bha, yö-zë “flɔti-mü.-A mɔɔ” mi këng do ‘yaa ‘dhö.

=Dhɛ ‘ö-kë ‘pö =dhɛ ga =de ‘pö ‘mɛ -nu ‘ö “flɛɛ ‘dhö- -nu-bha =dhɛ =Lazaa ‘ö -Zlaan -wo ‘sëëdhɛ -ya-dhiang zë ‘dhö bha, -a-nu =gban-wëë ‘yaa- kë bha, -aga, -dhɛkpaɔyi do ‘ka ‘yö ‘në glɔɔn’ do ‘wo- -dhɛ Sodho ‘ö pë ‘bha yaa- -gɔ bha, -a-bha dhebë dhe-kɔ kun.-Ka-wëëwɔn-ga; pë ‘bha yaa- -gɔ. Yöö ‘go-du ‘ka “mɛ kö-ya nu =gee bha- -dhɛ ? Ga ‘yaa yi ‘kpɔ =tɔn =dhɛɛ, n dë-nu ! Sodho ‘tɔngdë-wɔn “gbɩɩ- -sü do-yö ‘pödhɛ bha- ‘gü ‘wo- -dhɛ Tio. ‘Yö Sodho-yö dho- “piϋ kö-yö ö-ta ‘kun-du-wɔn “gblʋʋ “piϋ; “kɛɛ kö Tio ‘yaa yö “gwɛɛ “kɛɛ -ta ‘yaa- ‘wü (“flɛɛmɛ -mü ‘pö). ‘Yö Tio-ya pö- -dhɛ: ‹‹Sodho!-A “siϋ =ya ziö. Yaradiɔɔgë-yaa “siϋ-dede ziö.-A-bha-du-wɔn “dhiϋ =ya ziö. Wɔkɔ suu ‘dhɛ ‘ö ya,-kwa “slë mɔɔ- -bha kö-yö yën. Ü “tʋ ‘to n-bha. Ü mang Tio -mɛ n-dɔ. =Ya kë ‘wɔn sɛɛnnë-nu ‘ka, ko ko ‘ko-ta-kun ‘gü. ‘Wɔn ‘dhɛ ‘ö-gban-du -wɔn-bha bha, mɛ kpɛnngdhö ‘ö maa ‘dho- “piϋ kö-yö “wɩ- -bha kö-yö-du “pɔ, “iin ‘wëë- ga ‘pɔ dɔ ko-bha, n “yan ‘yaa- “dhiϋ. ‘Pë ‘a dho pö ü-dhɛ, yö-mü =dhɛ ‘wɔn ‘dhɛ ‘ö-kë ‘wɔn ‘sɛɛnnë-nu ‘ka ga-wɔn bha- ‘gü, -a wo-zë-nu “yan bhɔ.-Du ‘yaa n-gɔ, “kɛɛ ‘wɔn ‘dhɛ ‘ö-gban-bha, -a ‘to n-gɔ. Kwa-dho “slë “wɛɛ ‘bha mɔɔ-. “Kɛɛ, “kɛɛ, ü -de ‘kun Sodho.-Bin ‘gü-wɔn-mü. Mɛ =plɛ ko =zinng “gü-wɔn-mü. “Wënng ‘ya ‘dho- ‘wɔn ma- tongtongdhö, ‘yii kë “dhϋ, -wo-dho ‘wɔn-wɔ ko-ta. Ü bha dhebë dhe =gee bha -kaa ‘sü kö ‘ka ‘dho- ‘ka bun =taa.›› =Dhɛ ‘ö- pö “dhϋ, ‘yö ‘wo-kan wo ‘kwëë-.

-Kwaa ‘wɔn dɔ ‘ka =dhɛ Tiegbadha waa- Nafadha-naa-gblü ‘pɔn-kɔ -yö doseng.-Blɛɛsü ‘gü, -glüga ‘kpii- =gblɛɛn do ‘ö- -bha =gblɛɛn-dhɛ ‘ö dho “sɛɛdhö ‘ö waa- -gɛn-yan ‘buang- -buang-yaaga (-waa pö “dhϋ kö-wa-pö ‘mɛtrë-yaaga) ‘ö ‘wo dho =mɔɔ-, -a pɔn.-Gblü dhee” =në bha. =Ya ‘go mü, ‘yö- -gblü bha-a zü-gɔ -dhɛ ‘ö bha, -a-bha mɛ =kwaa “piϋ-ziö bha-wa-gblü ‘në ‘pɔn.-Gblü ‘në bha, -a-bha =gblɛɛn-dhɛ ‘ö nu “dhuϋ-, yën-yö ‘mɛtrë do.-A ‘dhɛ ‘ö dho “kpʋng ‘gü mi =yën-yö-mɔɔ ‘mɛtrë =plɛ -bha.-A -bha “dhi “gbɛɛdhɛ -yö ‘mɛtrë do.-Glü ‘në bha, ‘yö ‘wo mɛ =gee-wɔ ‘gü. =Ya kë “dhϋ, ‘yö =wa nu mɛ =gee bha- ‘ka-glü bha “dhi-bha, ‘yö Yaradiɔɔgë =ya dɔ -glü dhee” bha- ‘gü =ya ö-kɔ ‘kpɔ mɛ =gee-gɔ -ya ‘ma- ‘ka-gblü ‘në bha- ‘gü. =Ya ö bo ‘yö =ya-gblü ‘në bha- “dhiϋ ta-tiantiandhe ‘ka. =Ya ö bo “pɛɛpɛdhö, ‘yö-ya-da, ‘yö ‘mɛ ‘wo to =wa “sɛ ‘wo- pɔn bha- =loo-gblü dhee” ‘gü-waa ta kpɛnngkpɛnngdhö. =Wa ‘dho “kwanngdhö, ‘mɛ ‘ö-bha mɛ ‘dhö ga bha, -yö-to “sia bha ‘ö-du bha nu.

-Aga, ‘yö Sodho =da bha-dho ‘ka-gblü “dhiϋ “tϋng-yö =loo.

Mali-mɛ -nu-naa plezidanng zii do ‘bha ‘wo- -dhɛ Umaa Konadhe ‘yii- pö =dhɛ ‘Wɔn ‘ö- “slë ‘yaa ‘dhö, kö- “slë-yö-dhö-ee? -Aga ‘yö Tio-yö-ziö-gblɛɛn ‘kpɔ ‘gü ‘ö dho ‘ö-wɔ -gblü ‘në bha- ‘gü, ‘yö ‘ö “yan to.-A-dhɛ ‘yii =gwëë ‘yö Yaradiɔɔgë waa- ö-ta-bha-mɛ -nu ‘wo nu mɛ =gee bha- ‘ka, ‘yö =lɔɔ -gblü dhee” ‘gü, ‘yö ‘dɔɔnnu.-Du-wɔn yaa ‘gü yaa gun ‘ö wo- -gɔ ‘gü bha, ‘yii-dhɛ -ziaan-ga-gblü ‘në ‘gü. =Dhɛ ‘kö bo lɔɔ -sü ‘ka-gblü dhee” ‘gü bhoo, -a pö =në ‘ö- wo: ‹‹-Ka n gba mɛ =gee bha- ‘ka.›› -A-bha-pö “dhϋ-sü =në “gbɩɩ- kö Tio =ya bɔ -gblü ‘në ‘gü =ya ö-wo “gla, -yaa pö: ‹‹-Wa ü gba ‘ka, kö ‘ü n gba- ‘ka.›› “Kɛɛ -dhɛ ‘ö-kë =dhɛ mɛ -nu dhiang zë-wo =ya gun =ya kë ‘gbɛ bha, Yaradiɔɔgë ‘yii ö “tϋng “bhɩɩ- kë-wo ‘ö-we bha- ‘gü.-Ma ‘në sɛɛnnë ‘bha =në kö bho- “tʋ -bha. ‘Yö-kë ‘gü-së kö ‘ö- ‘gü ma ‘kpakpadhö. ‘Yö- pö “gbɩɩ- ‘ka: ‹‹-Ka n gba mɛ =gee bha- ‘ka yö.›› ‘Yö-wo do bha ‘ö- pö- -dhɛ: ‹‹-Wa ü gba ‘ka, kö ‘ü n gba ‘ka yö.›› -Aa -wo ‘dhɛ ‘ö-we bha-yö-gun “puu-a “tʋʋdhö.-A-kë “dhϋ-sü bha- ‘gü, “suϋ yaa ‘ö-da ‘gü bha kö-ya “gbla, -yaa pö: ‹‹-Ka dɔ -dhe n dë-nu! ‘wɔn ‘bha-yö-gblü ya- ‘gü.-Ka ka “tʋ ‘to.›› ‘Yö- ‘mɛ -nu ‘wo gun “gbʋ bɔ sië oo, -a ‘mɛ -nu ‘wo gun =gbang dɔ sië oo, -a -nu =gban ‘wo dɔ dinngdhö. ‘Yö Yaradiɔɔgë ‘ö- pö ‘bha wo: ‹‹-Ka n gba mɛ =gee bha ‘ka yö.›› ‘Yö-wo do bha ‘ö bɔ ‘mü ‘ö- pö: ‹‹-Wa ü gba ‘ka, kö ‘ü n gba ‘ka yö.›› -Gbuuu, kö mɛ =gbaan ziö-bɛng ‘ka, -wa “kan Yaradiɔɔgë-zü ‘kwëë-. =Dhɛ ‘kö- -dhɛ yö “dhϋ bhoo, ‘yö- pö yöö “kpʋng ‘kun-bɛng ‘ka. =Sua ‘ö-kë, kö Tio =ya bɔ ‘mü =yën-yaa ‘sü- -gɛn do ‘ka =dhɛ ‘sëë- -yö-tɔ ‘në sü =dhɛ mɛ -yö-më-kë-a pö-sü ‘ka: ‹‹=Dɛɛ -zë ‘bhaa bhii-du-bhö, -a-gɛn-mü =dhɛ ko-dho ‘dho =geebɔɔ.››

-Yö de =në- “piϋ =dhɛ ‘ö ga? ‘A- ! kö Yaradiɔɔgë-ya-ya ‘ö-de-takɔɔ -sü-bha ö-gɛn ‘gü zë-sü ‘ka. ‘Wɔndɔmɛ -nu-wa-pö: Troo “dhiϋ-yö-to-a-së-ta.›› -A-kë “dhϋ-sü bha- ‘gü, ‘yö-kë Tio ‘gü-së kö ‘ö ö kwaa- -gɛn-zü kö mɛ -nu ‘wa ‘dho nu- ‘wo ‘wɔn =slɔɔ ‘gü =dhɛ yö =në bhɔ bha.

-A-kwaa Yaradiɔɔgë-gɛn-zü-sü =në “gbɩɩ- kö Yaradiɔɔgë =ya-gblü ‘kun =dhɛ mɛ -më-kë =ya ziaan ‘kun ö gɔɔ.-A ziö-sü =në “gbɩɩ- kö Tio =ya ‘go ‘pö-gblü ‘në ‘gü =ya ziaan “wɛɛ ‘sü =ya ‘dho “kwanngdhö.

-A-dhɛ -yö-wɔ -së ‘ka, ‘yö-kwɛɛzë-nu waa- ‘në glɔɔn’ “gbϋgblϋ ‘bha-nu ‘wo nu ‘wo Sodho =da =gee bha sü “sia- ‘wo- bun bho-gblü bha- ‘gü.

‘Ö sü ‘wɔn bha- -bha ‘ö nu yö ‘ka =dɛɛ -bha, Yaradiɔɔgë ‘yaa “wɩ- -bha ‘köö mɛ =gee bho. ‘Wɔn ‘dhɛ ‘ö-gban-du-wɔn-bha bha, =ya yën. ‘Mɛ ‘ö- -bha mɛ =ya ga ‘yaa-du nu ‘zü. =Gee bha-yö-wo, “kɛɛ ‘wo ‘dho sië mɛ =gee ‘ka bun =taa, -wa =yɔɔn- -dhɛ “sɔɔ, ‘yö yö -zë =ya ‘dɔɔnnu ‘bhadhö, =ya ö-gɔ -wɔ “gbɛɛ ‘ka-ya-dhɛ -ga bun bho-dhɛ ‘gü.

Mɛ ‘taɔngdë -nu ‘ö ‘wo mɛ bho ‘wɔn ‘gü =dhɛ Tio -nu ‘dhö =dɛɛ, -wo ‘dodo.

‘Tio- ‘Musa

<h>16 ‘Gbɛn- ‘yaa bo ö-ya-kɔ ‘ka</h>

Gɔndënë do ‘bha bha-wa-dhɛ =Tɛtɛyankan [=tɛ =tɛ =yan ‘kan]. “Zʋʋmi “gbɩɩ- ‘ö mɛ =gban ‘dhö- dɔ -a -bha “gbɩɩdhɛ -bha -Gbogboplöö [-Gbo -gbo =plöö] yö-mü. “Zʋʋmi “gbɩɩ- “wɛɛ ‘bha ‘yii =slɔɔ -a “dhiϋ “iin -a “wɛɛ ‘bha ‘yii ‘dho =slɔɔ -a -ziaan ‘gü –a -bha “gbɩɩdhɛ ‘kosɔn. –A -bha “zʋʋdhɛ -gee ‘ö dümɛ -nu kun- ‘ka, -wo-gun -a-dhɛ sië -zuzugwɛ [-Zu –zu -gwɛ] =Gee bha- -bha “gbʋʋdhɛ -dhiang ‘yaa gun zë sië. Dümɛ -nu =gban –wo -gun “suϋ sië- -gɔ -a -nu-bha “sɛ -kɔ “pɛɛn ‘dhɛ ‘kö bha- -ka-yënngyënngsü. ‘Bhü kë -dhɔ -zë ‘ö =Tɛtɛyankan -bha, kö-yö bo-da-sü-zë ‘ka ö-gɔ “zʋʋdhɛ -kɔ -zë ‘gü bhoo, kö “gbʋ =ya “wɩ “kwanngdhɛ ‘bha ‘gü ( kö ga =ya bhɔ ‘mü).

=Tɛtɛyankan ‘tɔ -yö-gun bhɔ -sü ‘ka-kwɛ ‘gbɛ -dede ‘ka-a -züzüdhɛ =gban ‘gü.-A-bha “pɛɛn ‘dhɛ ‘kö bha- -ta, ‘ö dho- ‘ka “dhϋ zian “wɛɛ -ziaan ‘ka. ‘Mɛ ‘kö yöö dɔ- -gɔ -gɔn-yan ‘gü, ‘yaa gun tongtongdhö.

“Kɛɛ kwa dë-nu -wa-pö =dhɛ “dhiëng ‘yaa ‘to-kɔ do-ta.-Yö-kë mü =dhɛ ‘yii kë ‘mü =dhɛ -ee ? ‘Mɛ bha-kaa-ga, =ya “wɩ -Zlaan-wɔn-bha. =Ya ö-de nu =Yesu-dhɛ. =Tɛtɛyankan =ya ö kwaa- -zuzugwɛ -zü-Zlaan waa- mɛ “bhɩɩ--nu =gban wëë’ dhö. ‘Yaa- ‘gü pë ’bha ‘ka ‘zü. “Binma-dhɛkpaɔ, -a-bha ‘wɔn =gban-gɔ -yö-ya

-Zlaan -wɔn =në- “gblʋʋ “piϋ. =Yesu ‘ö go Nazadhɛtö =në =taama-sü ‘gü, wɛng- -nu =në –a –nu -gɛn ‘dhö piöö- sië “kwëë-wëëwëësü. ‘Wɔn-nu ‘wo-gban =Yesu -wɔn-bha, =ya -ya -a -nu draan- -sü -bha-së ‘ka =ni. ‘Ö =yɔɔn mü kö =ya kë -dedewo-Zlaan ‘gü mi “gbɩɩ- -dede ‘ka mɛ =gban wëëdhö. -A -bha-Zlaan -wɔn ‘yaa gun -pö sië “yi =bhaa tongtongdhö.

“Kɛɛ -Kaa-ga, =Tɛtɛyankan-bɔ “yi =bhaa (batize) “tϋng =ya -wo -waa -dhɛkpaɔyi-ya. -Dhɛkpaɔyi bha, -yö-gun-dhɛkpaɔyi ‘kpii- ‘ö suu ‘yii =slɔɔ ‘nu do, “iin ‘ö ‘yii ‘dho =slɔɔ- batɛmë-zë-wɔn “gblʋʋ “piϋ, =në- ‘ka.-A “kwi “gblϋgblϋ-nu ‘wo -kë-a-gɔ “pɛɛn-ta -mɛ -nu ‘ka,’wo-dhɛ =gblɛngblɛn-nu ‘gü oo, -a “kunmana-nu, =dhuutii “pɛpɛ ‘wo-naa “pɛɛn -zë-ta, -a-Zlaan ‘gü-mɛ suu =gban “pɛpɛ ‘wo =dheglizë suu =gban ‘gü ‘ö-da ‘ka mɛ ‘wɛɛ ‘bha-nu-bha, -a-nu =gban -wo kë-nu ‘wɔn bha-ta. =Dheglizë-bha pa-sü -zë-a suu ‘bha ‘yii kë “dhϋ do.

‘Yö de nü ‘yaa “piϋ ö “yan-yö dɔ “zʋʋmi “gbɩɩ- ‘ö =ya ö kwaa- ö bha “zʋʋdhɛ -kwɛɛ -zü, ‘ö woo- batize, -a-dhɛ ‘gü? ‘Wɔn -së “sunman bha, -yö mɛ -to “kwanngdhö-gɛn-bho “wɛ -ee? ‘Ö =dhɛ piϋ’’-da-mɛ -bha ‘wɔn ‘dhö, kö =dheglizë ‘yii kë ‘yuöö- bhɛ ‘kpii- -dede ‘sü piϋ’’ ‘ka-ee? Mɛ “bhɩɩdhe ‘ö bhɔ -dhɛ bha- ‘gü, -wo-gun ‘gbɛ =dhɛ “su söng’ ga-nu ‘dhö dhang- -bha.

“Kɛɛ -ka-dhɛ -ga, ‘gbɛn- ‘yaa bo ö-ya-kɔ ‘ka =tɔn n dë-nu. =Dhɛ =wa wo bo =Tɛtɛyankan-bɔ “yi =bhaa-sü ‘ka, ‘ö ‘wɔn ‘ö kë-wɔn ‘ka-waa =gban kë ‘ö =Tɛtɛyankan waa- -Zlaan-gɔ “dhiϋ-mɛ ‘kpii- -waa mɛ -tiaandhe-kpɛɛ -nu ‘wo gun-ya-sü ‘ka mɛ =gban “pɛpɛ wëëdhö =dheglizë ‘gü bha, ‘wɔn =gbaan yën-wo wo =zlɔɔ sië kö ‘wo zun “kpɛnng, “kɛɛ kö-dhɛta =ya dɔ dinngdhö kö “wϋng-ziaan =ya ziö mɛ -nu -wa -wo-ma, ‘wo dho-dhɛ -ga kö =Tɛtɛyankan-ya-kë mü =dhɛ ‘yii kë ‘mü =dhɛ -ee? Kö- -gɛn “dhiϋ =ya-zuö. Mɛ -nu ‘wo dho “kan- wo-ta kö-ya pö sië: ‹‹’Oo, -zuzugwɛ, ma =gee, bhi ‘ö bhii doseng =në ‘gü “gbɩɩdhɛ ‘ö ü-gɔ ‘ö dho ‘to- ‘ka “dhϋ bha, -bhö nu ‘kii n dha-dhe!››

Dhiang bha-yö kë mɛ =gban “dhi-dɔ bong ‘ka.

“Yϋ-më ‘ö-kë ‘yö ‘yii kë- pö: ‹‹=Yesu Klisi ‘ü go Nazadhɛtö nu ‘kii n dha, ‘yö- pö--zuzugwɛ -zë-a-dhɛ -yö ö dha… ?››

Mɛ ‘gbɛ -dhɛ -wo -da -Zlaan ‘gü “kɛɛ ‘waa wo kwaa- wo wɔkɔ zii ‘kö bha- -zü tongtongdhö =dhɛ =Tɛtɛyankan ‘dhö.

Nanakwa

<h>17 -Më ‘ö -kë ‘wo- -dhɛ “Kanngdhiϋ [“kanng “dhiϋ]?</h>

‘Sangtaa-pö bha, ‘pödhɛ ‘kpii- -mü ‘ö-ya-sü ‘ka Gbiaangwinng [Gbiaan =gwinng-] “Kʋbhɩ ‘gü. ‘Yënng- -wo -zian ‘ka danwo pö “sɛ ‘gü. ‘Yö mɛ =ya kë “kɔdivuaa “sɛ ‘gü ‘ö ‘yënng- -pö-zian ‘ka. ‘Ö go Gbiaangwinng ‘ö dho ‘Sangtaa, “kidhʋng-kaɔn-yiisiö ö ga do (41). ‘Yö go “Maadhö ‘ö bɔ Gbiaangwinng ‘ö dho ‘mü, ‘ö “kidhʋng-kaɔng “saaga ö ga -yiisiö (84).

Sangtaadhɛ bha, “Gwɛɛtaa “sɛ -todhϋ-sü-bha ‘pö- -mü.-Kwɛ “gbli =plɛ waa- -kwɛ “sɔɔdhu (2005) ‘gü, ‘yö guvɛɛnöma ‘ö- gba “kumana “blëngnë ‘ka.

Sangtaadhɛ bha, -kwɛ -dede ‘ö “kɔdivuaa-mɛ -nu ‘kwa-ya ‘flëë- ‘gü-sü (depanngdanngsü) =slɔɔ ‘ka bha, kö =klang- -kɔ ‘në sɛɛnnë do-yö mü. Mɛ doseng ‘ö gun =klang- -gɔ -mɛ ‘ka, ‘ö yö nü ‘ö ö bha =klang- “kwanngdhɛ -ya, ‘yö ‘wo gun- -dhɛ sië -Dhuaa Aanri, ‘yö gun ‘Sangtaa mi ‘ka.-A-bha “=klang- “kwanngdhɛ bha, ‘yö ‘wo gun- -dhɛ sië =zuënng gɛnngdhö.-A-gɛn-mü =dhɛ =zuënng kpö -yö-gun mü. =Zuënng bha, “dhü-mü ‘yö bhɔ ‘ö kpö ‘ka-dhɛ do ‘gü.-Wa “dhü-kë döng kpee’’ ‘ka.-Yö “ziɔɔnziɔɔn ‘ka-a “yɛ -dhɛ -yö ‘ya-.-Wo-mɔɔ -bha ‘wo =klong wo dhɔɔbhaa ‘ka. -A kwɛɛ’’ ‘në-nu bha =në =misié -Dhuaa Aanri ‘ö gun =klang- -nu -ma sië- ‘ka -wëëwëësü.

-Waa pö mɛ -nɛɛsü, Aanri -yö -gun -a mɛ do ‘ka -dedewo. =Ya ‘go mü -a -bha “kwi -wo pö -wɔn –yö -gun “gbɩɩ- -dedewo =dhɛ ‘pë ‘ö “kwi =në- ‘ka ‘dhö. Mɛ ‘bhaa danwo ga do pö =klang- “kwanngdhö, “kɛɛ kö ‘në-nu ‘ö ‘wo nu =klang- “dhiϋ bha, ‘pë ‘wo- -dhɛ “kwi -wo, ‘waa ‘dho -zian waa- nu -zian dɔ tongtongdhö. Mɛ ‘bha -nu -wo -go ‘bhlaadhɛ -nu ‘ö “kwi-wo ga do -ziaan ‘yaa “wɩ -bha, -a-nu ‘gü ‘wo nu. ‘Mɛ “ʋʋ ‘mɛ ‘ö danwo pö =klang- “dhiϋ, pë-yënngsü ‘bha -yö -gun mü ‘wo- -dhɛ “kwi-wo ‘gü sɛnngbɔdhö, ‘wo nu- ‘ka ‘wo- -da -a -mɛ bhɔ ‘gü. ‘Pë ‘ö bha, du -sö -mü, ‘yö ‘wo ‘gɔ- “yi -suö -a -bha, ‘ö klɔɔn’’ ‘dhö -ta -sü ‘ka- -bha yaa -yënngsü ‘ka =ni. -A -dhɔ ‘yaa gun mɛ ‘bha kë sië. -A -kë “dhϋ -sü bha- ‘gü, ‘mɛ ‘kö ‘yaa ü “piϋ ‘ü -ya, kö bhii “slë mɔɔ- -bha kö “kpʋngtaa -zlaan =gban “pɛpɛ -wo nu ü-dhɛ “tɛɛ -dede ‘ka. =Klang- -nu ‘kö “wɩ -dhɔ ‘yaa-nu kë, -wo-dho dɔ wo “dhi “tung =klang- kë “tϋng ‘gü ‘ö to- ‘ka- “dhϋ ‘ö “dɔɔ ‘dhö -da ‘wo dho “kwanngdhö, kö ‘wa ‘dho “kwi -wo yaa pö- ‘ö ‘wo ‘pë bha -ya -a -nu bhɔ -bha.

-A “tϋng bha- ‘gü, ‘mɛ ‘dhɛ ü wee’’ =ya ü ‘kun, ‘bha pö bhii -wo “kpɛnng, “pɛnbhɩsɔn -gbadhɛ -wo-mü: ‹‹=Mɔsie pɛɛmɛte ‘mua- =dö sɔɔtii silë ‘vu ‘plɛ-.›› ‘ka. ‘Pë bha -a -pö “dhϋ -sü ‘ö gun “kwi -wo ‘gü, “tϋng bha- ‘gü -wo -ta “dhuϋ- -tiaandhe ‘ka, -yö-gun =dhɛ -gblü ‘dhö.

‘Mɛ -nu ‘ö-nu-gɔ ‘gü ‘dhö gun-së-dedewo =wa-pö =dhɛ -kɔ ya- ‘dhö:‹‹=Misie, plɛmɛte ‘mua- =dö siɔɔtii “siϋ luu’’ ‘plɛ-.›› “Kɛɛ -ziaanwo ‘mɛ -nu ‘wo- pö =dhɛ -kɔ bha- ‘dhö bha, -wa -kë “kpënng- ‘ka.-Waa -ga =dhɛ wo wee’’ -yaa -nu ‘kun -dee ‘gü, ‘yö ‘wo dho “vaandhö -gɔmɛdö -kuu “dhiϋ “pɛngbɩsɔn bha- -gbadhɛ. =Yakë “dhϋ “sanni -wo ziö wo “gblʋʋ do bha- ‘gü, -a pö “dhϋ -sü ‘ka kö -yö -gɔmɛdë -zo ‘kun ‘në ‘bha wo, kö -a -nu wee” -yaa -nu ‘kun =tɔn “pɛɛpɛdhö, ‘yö to- ‘gü ‘wo -wo “kpɛnng =tɔn.

“Kɛɛ mɛ =gban -bha -gleng ‘yaa do. =Klang- “dhiϋ ’në ‘dhɛ ‘ö ya, -wa -dhɛ -Tiagbö. -Tiagbö -zë -dhɛkpaɔyi do ‘ka =dhɛ -a wee’’ -yaa ‘kun =tɔn “pɛɛpɛdhö, ‘yö gun wlüü -naa =tɔn ‘ö dho =misie Aanri wëë’ dhö “pɛnbhɩsɔn -gbadhɛ -dhɛ ‘gü. ‘Dho ‘yii kë- bho “waadhö bha-a-gɛn-mü =dhɛ kö ‘yöö- (‘lëë) waa- “suϋ -nu -wa kë sië. -Yö -kë mü =dhɛ ‘yii kë ‘mü =dhɛ -ee, -dhɛ -ta =ya dɔ dinngdhö.-Goplöö [-go ‘plöö-] ‘ö mɛ ‘bha-nu ‘wo- -dhɛ -dɛ -maa ‘wo =zuënng kpö bha- ‘gü bha, -dhɛ -ta =ya ga-nu-ta. =Klang- -nu =gban =wa wo “yan -ya -Tiagbö -ta. ‹‹-Tiagbö ‘ö mɛ ‘dhö- dɔ ya, -a -kɔ -yö-dho =mɔɔ- ‘pë ya pö-sü-bha =nɔɔ -ee? ›› : Mɛ ‘bha-nu-wa-ya wo-de dhɛa’’ ‘kpɔ -sü-bha wo zuëë’’ ‘piϋ =dhɛ -kɔ bha- ‘dhö.

-Tiagbö =ya ö-kɔ “klën kë ö-tong-ta =dhɛ -kɔ ‘ö mɛ =gban ‘wo gun- kë -sü ‘ka “tϋng bha- ‘gü ‘dhϋ, -ya -ya pö -sü -bha: ‹‹=Misie, prɛmɛte, prɛmɛte “si luu’’ ‘frɛ.›› -A -pö-sü =në “gbɩɩ- kö =misie Aanri =ya “gbla =dhɛ mɛ -yö -më –kë -yaa pö: ‹‹-Më? Ü- -pö =dhɛ? -A pö ‘bha wo kö ‘a- ‘gü ma -së ‘ka.›› ‘Yöö- -bha -Tiagbö kë -sü waa- “suϋ -nu =gban -wɔn ‘gü, -a ‘dhɛ ‘ö dho- pö-, -ya -pö ö -wo =wlöö: ‹‹=Misie, prɛmɛte, prɛmɛte “si luu’’ ‘frɛ-.››

Kö Aanri =ya “gbla do ‘bha wo -yaa pö: ‹‹Ü- -pö =dhɛ? ›› ‘Ö dɔ mü kö-ya dɔ -Tiagbö -gɔ ‘ya-, kö-ya ö “dhiϋ -dhɛ ‘kun kpɛnngkpɛnngdhö kö- wee’’ ‘ya ‘dho -wo. Kö -yö kë sië ‘zë -zë ‘zë dhö.-A ‘dhɛ ‘ö dho pö- =taama, -ya-pö: ‹‹Misie, a- -pö maa ‘dho “kanng “dhiϋ.›› -A-pö “dhϋ -sü =në “gbɩɩ- kö =ya “kwɛɛ ‘sü =ya zun “kpɛnng. ‘Yii-dhɛ -ziaan -ga ö =taama tongtongdhö. ‘Ö dho -yö ö -gɔ -dɔ ö -mɛ -nu “piϋ dhɛngdhö doseng. Dhɛngdhɛ bha, =në ‘wo ‘wɔn =gban-kë-bha. ‘Sangtaa “dhɔɔyi =në ‘ö ‘wo nu- ‘ka “dhɔɔ ‘gü.

-Yö -sü-dhɛkpaɔyi bha =në- -bha, ‘yö =klang- -nu ‘wo-Tiagbö -dhɛ “kang “dhiϋ. ‘Tɔ ‘ö bha -yö -tun -a -bha =dɛɛ.

-Wa-dhɛ -Tiagbö “Kang “dhiϋ.

‘Vasiafa =Diɔmangde
﻿
<h>18 ‘Sɔng- -bha -zogɔndhe -bɔ mɛ =taama</h>

'Ö gun kö "vʋ̈ʋ̈ -ya -da wü -nu =plöö, 'yö- -nu =gban "pɛpɛ 'wo wo 'ko yö 'yö 'wo 'tɔng- (=dhadhua) -ya.

'Yö 'wo- pö 'mɛ "dhʋ̈ -yö yö "dhɛɛdhö kö -yö "yɩɩ -dhiang zë. 'Mɛ 'ö =ya ö -bha zë mɛ =gban -wa "yɩɩ 'to kö -a -mɛ pia" =ya dhi. 'Yaa yö -zë 'ka, kö -wo "yɩɩ 'to "kɛɛ kö mɛ do 'yii kë- 'to, 'mɛ 'ö "yɩɩ -dhiang zë bha, -wa zë kö -wa -wü -bhö.

'Yö 'wo- zü bho sënnë -ta. 'Yö mɛ 'gbɛ -dede 'wo "yɩɩ to "kɛɛ 'yö 'sɔng- (-a bhɔ -yö =gblɛɛn 'ka =ni) 'yii "yɩɩ 'to. Ö bhɔ 'gü =në- -vin doseng. -Aga 'yö 'wo sënnë kun 'wo- zë 'wo- -kpa 'wo- -bhö. "Kɛɛ =dhɛ 'ö -kë =dhɛ -a –nu 'gu 'yii dɔ bha, 'yö 'wo- pö laa -bhö -laa – dhɛ -yö ö -bha bho. -A -bha zü bho -dhɛ bha 'yö -kë "yɩɩ "yɩɩ -sü mɛ =gban 'gü, " kɛɛ 'sɔng- 'yii "yɩɩ 'to 'zü.

=Dh ɛ 'ö -kë =dhɛ laa -bhö -laa 'yii kë ö bo b ha, 'yö 'wo dɔ wo "dhi "tunng kö -yö 'd ho- 'ka "dhiʋ̈. =Dhɛ -dhɛta =ya dɔ -dinngdhö -a -nu -ta, 'wo dho -dhɛ -ga kö 'sɔng- ya "yɩɩ 'to -sü -bha. 'Yö 'wo- dhɛɛ" kpɔ 'wo- pö: ‹‹'Yö 'sɔng- -më 'ö 'ü- "yɩɩ to ?››

'yö- -yɔɔ bɔ 'ö- pö: ‹‹Dhiang 'ö sënnë 'dhö kë- zë =diö bha -yö n 'gü "yɩɩ "yɩɩ -sü -dedewo.››

(Mɛ ‘gbɛ -dhɛ -wo =dhɛ ‘sɔng- ‘dhö. ‘Wo mɛ =gban -wa "kan- -bha ‘nu bha ‘yö wo -zë ‘wo nu- -ta.

Vidrinë Valanngtɛn

<h>19 Mɛ =da -wɔn -yö -gun “gbɩɩ- ‘kpa</h>

=Tanngpukini [-Tan 'pu 'ki 'ni-] =da -zo =ya 'ka, 'yaa gun yöö 'go 'pödhö kö -yö ö 'ziöö- waa- 'dhu -nu =tuaabho -dhɛ 'gü Wagadugua.

=Tanngpukini =da 'ö nu, -yö kë -kë =Tanngpukini -dhɛng -mɛ dhe 'yaa yöö =gwëë mü. =Dhɛ =ya kë 'në 'bha wo -së 'ka kö -yö ö yeekë 'pödhö "iin -a dheebhang 'bha "piʋ̈ Wagadugu -dhɛ bha- 'gü. -A -wɔn 'gü -yö -gun ö 'gü dɔ sië "gbɩɩ- kö- =da -yö pë -së -bhö =ya -nu dhɔɔbhaa -we 'ö 'wo- -dhɛ dolo -a mü. -A -wɔn 'gü -yö kë "pɔ -nu =gban -kun kë "dhʋ̈ -bhöpë -yö kë 'kɔɔdhö -së -dede 'ka. =Ya 'go mü kö ö =da dolo 'dhiitrë -yiisiö -yö =slɔɔ -dhɛkpaɔyi -bha, kö 'yiöö- ('lëë-) 'ya 'dho dɔ ö -bha.

"Kɛɛ =dhɛ 'ö- ma ö bha dhebë -ta =dhɛkpaɔyi do 'ka =dhɛ -dhɛng -mɛ dhe 'yaa yöö 'dho "vaandhö, 'yö "fɔngfɔng -yö ma =Tanngpukini 'gü, 'yö mlɔti -dedewo.

=Dhɛ 'ö- -bha dhebë 'ö- -ga =dhɛ 'wɔn bha 'yaa dhi -sü 'ka ö =gɔn -dhɛ, 'yö- pö yöö- zuë" -kë -sɛa -dhiang zë, 'yö- pö : ‹‹=Ya -kë "dhʋ̈ kö 'ö ö "yan 'to -dee 'në -bha kö 'a ma yë kë -dhɛ -nu yö.››

'Yö- =gɔn -yö -gblan 'ö- pö : ‹‹-Dee 'në -mɛɛ ? -Yö ö "yan 'to -dee 'në -mɛɛ -bha ? Kö bhi =në 'ö 'ü- pö 'sa- -dhɛ -yö nu bhoo. -Yö 'dho 'pödhö kö -yö ö "yan 'to ö =gɔn "wlaansü bha =në- -bha.››

Dhiang -nu bha 'yö ma Kaporalë =Tanngpukini -a dhebë bha- 'ka =dhɛ -dhaa mɛ zua. 'Yö -ya -dɔnbho -a 'ka -sü -bha ö yun 'gü.

=Ya kë =Tanngpukini -gɔ 'ya-. =Ya dɔ -a =da, pë -bhö -dudu, we mü -dudu waa- -bha dhebë 'ö- zuë" =ya -gi bha -a -nu =zinng 'gü. -Aga 'yö dho 'ö we -mü -a -nu -kanng -bha -dedewo 'yö ma ö -bha =dhɛ mɛtii saa- 'dhö, kö 'ö- -zɔn -nu -dhɛ =dhɛ "sɔdha -mü ö 'ka "wɛɛwɛ -mɛ 'yaa -mü ö 'ka. 'Ö nu- "kwanngdhö kö -dhɛkpaɔ "dhiʋ̈ -wo -dhɛ 'yaa =gblɛɛn 'zü 'Yö -ya "kwɛɛ -ta -ma -sü -bha. 'Yö- -ma, 'ö- -ma. 'Yii 'gü yö, 'yö dho 'ö fönɛtrë -ta -ma pinngpinngdhö "kɛɛ mɛ 'bhaa "kwɛɛ "pʋ. 'Yö- pö ö -de -dhɛ ö =da =në- pö 'wa 'dho "kwɛɛ "pʋ-. =Dhɛ -a -bha dhebë 'yaa =mɔɔ- -bha kö -yö 'wɔn suu bha- kë. -Aga 'yö -piö 'bha 'ö gun 'tan -sü 'ka 'kɔ -bha mü, -a sü 'yö- -sɔ 'kpong- "piʋ̈. -Yö -to -a -glɔglɔ kë -dhɛ 'gü, 'yö- -bha dhebë 'dhö "kwɛɛ -pu.

-A "pu -sü =në 'ö "gbɩɩ- kö Kaporalë =Tanngpukini =ya ö bha kwi "pɛn bho ö -ta -ya -ya ö bha dhebë "flʋ̈ -sü -bha =dhɛ mɛ -më -kë.

'Wɔn bha 'yii 'kun bho- -=da 'gü, 'yö =yɔɔn kö 'ö -bho 'kwëë- kë, -a -zo -ya 'ka "mɛ n dë -nu. -A -dede 'ö gun -a 'ziöö- "piʋ̈ 'yö bha. 'Yö -a 'dhu -ma -sü -bha "gbɩɩ- -dede 'ka. 'Yö- -kë ö -de "yaan, 'yö- sɛnngtru -yan 'dhɛ 'ö -blü ö -ta, 'yö- kɔn ö bha dhebë 'ka ö -de "yaan 'yö yö -a =da -bha. 'Yö- -yan bho- 'gü, 'ö- bho- 'gü =sɔbhɛɛ 'ka. =Ya- -pö yöö 'kpɔ ö 'ziöö- 'ka, 'aabhoo =Tanngpukini 'yaa troo kë -mɔɔ 'ka, -a =piaa =në 'ö- wo. =Ya ziaan ta- -gɔ, kö -yaa -yan 'bha bho- 'gü. -A =da 'ö- -kë -kɔ 'ö- -bha 'ö zun "kpɛnng, 'ö dho ö 'dhu =keng-, -Zlaan =në ö bha pë dɔ.

Kö- 'dhu -ya pö sië : ‹‹Yöö n dhe zë -wa !››

"Sanni 'yënng- ('laan-) -yö -wo kö -a =da waa- ö 'dhu =wa 'dho.

-A -bha dhebë -yö kë -nu kö "tʋ̈ng kpö =ya ziö, "kɛɛ kö =Tanngpukini =ya pë 'go -dedewo. Pë bho -sü =gban 'gü, 'yii kë- 'gü 'wɔn 'bha 'ka. =Dhɛ 'kö- =da 'yaa yöö nu 'zü kö -ya ö -bha bho.

'Ö gun 'kpa mɛ =da -wɔn -gun "gbɩɩ-, "kɛɛ -tosɛa -bha -kë "gbɩɩ- 'ö "tʋ̈ng ya- 'gü, -yaa kë "dhʋ̈, mɛ mɛ kwaa- sië wɔn -kɔ 'bha -nu -zü "sɛ 'bha -nu 'gü =dhɛ Kaporalë =Tanngpukini -a "sɛ 'dhö (Buukina Faso).

Dɔ "gbɩɩ- kö mɛ 'gbɛ 'wa 'dho wo -bha kë =dhɛ =Tanngpukini -bha 'dhö -wa !

<h>20 We mü -dudu do</h>

Gɔndënë do bha we mü -kɔ 'ö- -gɔ, -a -naa 'yaa 'dhö. =Ya we mü 'yö =ya -wɔ "bü. -A kë -pë 'ö gun 'yö bha. =Dhɛkpaɔyi do 'ka 'yö- pö ö bha 'bɛɛ- -dhɛ : ‹‹A 'bɛɛ-, we "bhʋ̈ 'ö 'ma- mü 'a -wɔ "bü yaa, 'kaa -dhioo 'në 'bha dɔ n –ta -ee!››

'Kwa- pö "dhʋ̈ kö kwa- -pö =dhɛ 'sëë ya 'ka- -wo pö 'wɔn 'dhɛ 'ö -gü 'ö 'yaa -së -kaa pö n -dhɛ.

Baya

<h>21 =Trɔɔn “gblü yaa- kë -sü ‘gü ?</h>

<h>22 "Flɛɛ mɛ zuë" -kë -nɛɛsü</h>

Gɔndënë do 'bha bha -yö -gun 'kɔ dɔ -mɛ (=masɔnng) 'ka. Dhebë 'ö gun -a -gɔ bha 'yö 'në kpɔ. 'Në bha "tʋ̈ng =gban 'gü "yua =në -a -kë =ooo, 'ö =yɔɔn mü kö =masɔnng mi bha, -a -bha 'wëë- =gbaan 'to 'në bha, -a -bha "yua -bha, kö yöö =de 'pö yë =slɔɔ -sü =gban =ya kë- -bha "gbɩɩ-.

-Aga -dhɛkpaɔyi do 'ka 'yö "yua 'dhö -pö 'zü 'në bha -a -ta dhia" "piʋ̈ do 'bha bha- 'gü kö- dë yöö 'dho yë mɔɔ- -dlhɛ 'gü. -A 'klɔɔ- -mü =dhɛ 'wëë- 'bha 'yaa- -gɔ 'zü. =Ya 'go mü -bhöpë 'ö 'kɔɔdhö, -a =gbaan yën, ‹‹wɛn 'yaa 'dhö kö -bhɔ -ya -bhö.›› Kwa- 'wɔn 'pö =dhɛ 'wëëga 'yaa mɛ -gɔ 'pö mɛ zuë" -yö -kë -nɛɛsü. "Yua -wɔn bhlɔɔ 'ma 'ö wo- 'gü bha, 'yö- pö 'në bha- -dhɛ: ‹‹-Dhɛga, bhii ga bhö ga, 'bha 'dho n sëëbho =dhɛ -kɔ ya- 'dhö. Ü -nu n dha- -wɔn 'gü "iin ü -nu n zë -wɔn =në- 'gü -ee? 'Ö bhii ga -bhö ga "kɛɛ 'wëë- -zë -a 'bha 'yaa n -gɔ 'zü.››

=Dhɛ 'ö- pö "dhʋ̈ 'yö -ziö 'ö dho yë mɔɔ- -dhɛ 'gü. "Dɔɔ 'ka 'yö nu. 'Ö -kpan 'në bha- -bha kö =ya kë "klʋ̈ʋ̈klʋ̈. 'Ö sü- -bha, 'në 'yaa "yua -dhiö 'zü.\

<h>23 Ka- -pö ka "kwi -wo -ma "kɛɛ ‘kaa ‘lɔɔtrë ‘ziuu- dɔ</h>

Gɔndë do 'bha bha -wa -dhɛ "Këëgbö. "Këëgbö 'yaa "kwi -wo ma "kɛɛ "kwi -wo pö -dhɔ 'ö- -kë -a -dhiang 'yaa zë. -Aga yi do 'ka 'yö- -nu -bha 'në -nu 'wo "kwi =plöö 'wo nu =tuuabho kë- 'pödhö. 'Wo gun "kwi -wo pö sië bha, 'yö "Këëgbö "tʋ 'dhö -ziö "kwi -wo do 'ka : 'lotrë 'ziuu- "l'autre jour". "Këëgbö =ya "kwi -wo 'dhɛ bha- -ya ö zuë" "piʋ̈. =Dhɛ 'ö- yi -yö -yö =gwëë, -dhɛkpaɔyi do 'ka =vakanngsü 'gü 'pödhɛ do bha- 'gü, 'yö =klang- -nu 'wo gun woo- "kwi -wo pö sië 'yö =yɔɔn- -nu "sɔɔ 'ö ö "tʋ to- -nu -bha, "kɛɛ "kwi -wo 'dhɛ 'ö- =draan bha 'yii ma -a -nu "dhi. 'Yö- pö- -nu -dhɛ : ‹‹Ka -pö ka "kwi -wo -ma "kɛɛ 'kaa 'lɔɔtrë 'ziuu- dɔ.›› -A -bha 'gü 'waa pë 'bha dɔ =klang "dhiʋ̈.
