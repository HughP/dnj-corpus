ˮNimlʋʋ: 001 ʼZë Zë ˗kwɛ 2005 	ˮsu ˗bha ʼsëëdhɛ ˗mü
ˮGwɛɛtaawo
Dhiang ˗wo ˗tiaandheʼWƆN ˗TAƆNG ˗MA ʼGÜ ʼSËËDHƐ˗Më ʼö ˗kë ʼyö˗ ˗dhɛ ʼdhö˗ ˗bha köʼwɔn ˗taɔng ˗ma ʼgü ʼsëëdhɛ ˗yö këkwa ˗de ˗wo ˗nu ʼgü? ˗Më ʼö ˗kë ʼyö ʼyaa ʼto ˮkwi ˗wo waa˗ ˗wo ˮwɛɛ ˗nuwoo doseng ˗bha? ˗Kwaa ʼwɔn dɔ ʼka ꞊dhɛ ˮkwi ˗wo waa˗ ˗wo ˮwɛɛ ˗nu bha kë ʼö˗ wo ꞊bhlëësü mɛ ˗nuˮyan ʼgü ˮkpʋngtaa bha, ˗a ˗wɔn ʼkun ʼö˗ ˗mɛ ˗nu ˗wa wo ˮgbɩɩ˗, ʼö ʼwo ꞊baa ˗a ˗nu ˗bha, ʼyö ˗kë. ꞊Ya kë ˮdhʋ̈ kö ˗yö ˗së kö ʼmɛ ʼö ˮdhʋ̈ ˗yö ö˗de gaa˗ pë ʼkun ˗së, kö ˗a ꞊bhlëë ˗yö kë mɛ ˮwɛɛ ˗nu ˮyan ʼgü. ʼYaa yö ˗zë a ʼka, ˗wo ʼbha ʼyaa ꞊bhlëësü kö ˗yö ziö˗ ʼka ˗wo ʼbha ˗ta. ˗Wo ꞊gban ˗yö doseng. ˗A ˗kë ˮdhʋ̈ ˗sü ʼgü, kö˗ ˗dhɛ ˗ ya ˗bha kö ʼkwa kwa ˗de ˗wo ʼö ˗kë꞊Dan ˗wo ʼka bha, ʼkwa baa˗ ˗bha kö ꞊bhlëë ˗yö kë˗ ˗bha. ˗Kwaa ʼwɔn dɔ ʼka ꞊dhɛ ʼmɛ ʼö ʼyaa ö ˗de ˗wo pö, ʼö mɛ ˮwɛɛ ˗nu ˗wo nü ʼö˗ pö, kö ˗ya kë wo ʼdhɛ ʼö bha, ˗a ˗bha ꞊dhuëng ʼka, kö ˗ya kë ꞊dhɛng ˗mɛ ʼka. ˗A ˗wɔn ʼgü, ˗kwa kwa wë slëë kwa ˗de ˗wo ˮpiʋ̈. ˗Kwa dɔ ˗a ˗ya ˗dhɛ waa˗ pö ˗dhɛ ʼka. ʼPë ʼö ˗kë ʼö ʼsëëdhɛ ʼö ˗kë˗Pamɛbhamɛ ʼsëëdhɛ ʼö ya, ʼö ˗kë ʼyö bha. ˗Yö kë ˗sü ʼka ˗wo ꞊plɛ ʼgü. ˮMaa ˮsɛ, Gbiaan ꞊gwinng˗ ˮsɛ waa˗ ʼSiiplöö ˮsɛ, ˗a ˗nu ˗bha ˗bɛn ˗yö ˗ya ˗sü ʼka ˮGwɛɛtaa ˗wo ʼgü, ʼyö ˗wo ˮpɛpɛ ʼö ʼDannëng ˮsɛ ʼgü, ˗a ˗nu ˗bha ʼdhö Blowo ʼgü. ˗Kwaa ʼgü ma ˗së ʼka ꞊dhɛ ʼsëëdhɛya ʼyii kë kë ˮdhʋ̈ doseng kö ʼkwa kwa˗dewo doseng nü˗ draan˗. ˗Yö ˗kë ʼpö ˮdhʋ̈ kö ˗yö kwa ˮyan ˮpʋ, ˗yö kwa ˮtʋ ˮpʋ kö ʼkwa ʼwɔn ˗taɔng ˗nu ma, kö ʼkwa ʼdho kë˗ ʼwɔn ˗nu ʼö ʼwo kë sië꞊dɛɛ ˮkpʋngtaa, ˗a ʼgbɛ ˗dhɛ ʼgü tii, ˮkɛɛ kö ʼkwa ʼwɔn ʼgbɛ ma. ʼMɛ ʼdhɛ ʼö ʼwɔn ʼbha ʼdhö˗ ˗gɔ kö ya pö yi ˗dhɛ ʼö ˗gban kwaa˗ ꞊Dan wo ˮsɛ ʼgü ˗wɔn ˗bha, yii˗ ʼdrɛɛsü ꞊nɛ: 08 bp 857 Abidjan 08. Bureau Dan. ˗ piöga ˗ma ˮnimlʋʋ 22 43 12 72 ʼka. Kwaa˗ ꞊danwo pö ˮsɛ ʼgü ˗wɔn꞊Klang˗ ˗bha ʼgbaannu ʼö˗ wo
꞊Klang˗ ʼö ma ˗zuglu ˗bha kwaa ˮpɛɛn ˗ta bha, ꞊ya kë ˮbhadha ˗dede ʼka. ꞊Klang˗ ˗kɔ ꞊gbaan ˮdhi ta, ˮkɛɛ kö ʼsa ʼsëëdhɛ ˗dhɔ ˗dede ˗yö kwaa˗ ʼnë ˗nu bha. Mɛ ʼdhɛ ˗nu ʼö ʼwo ˗kë ꞊dhɛ ˗a ˗naa mɛ ˗nu ˗wo ˮpɛɛn ʼdhɛ ʼö ˗gblü ʼyaa˗ ʼka, ˗a ˗nu ʼka ꞊wa woo ʼnë ˗nu bɔ˗ ˗nu ʼgüʼdɔɔndhö. ʼMɛ ʼö mɛ ʼyaa˗ ˗nu ˗gɔ, ꞊wa ʼto ˗wëësü. ꞊Ya kë ˮdhʋ̈ kö ˮsɛ ꞊ya ˮpɛ ʼgü ˗dedewo nü wo bha. ˮSɛ ˗pɛ ʼgü ˗kɔ ˗suu nu bha ˗wo ʼnë ˗nu˗kë zuëˮ ˮdhiʋ̈ ꞊wlüüˮ ˗mɛ ˗nuʼka. ˗A ˗kë ˮdhʋ̈ ˗sü bha˗ ʼgü, ʼmɛ ʼö ˮdhʋ̈ ˗yö bhɛaˮ ö bha Atanna dhɛ kö ˗yö ˮta kwaa˗ ˮsɛ ˗dhɛ, kö ˮsɛ ˗gɔ ˮdhiʋ̈ ˗mɛ ˗nu˗zo ˗yö bö ˗dedewo kwa ˗wɔn˗ta, kö ꞊klang˗ ˗wɔn bha, ˮsiʋ̈ ˗yö ˗ya ˗a ʼgü. Kwaa do bha ꞊klang˗ ˗wɔn ʼyii kë nu ˮvaandhö kwaa˗ ˮpɛɛn ˗ta. ꞊Ya kë ˮdhʋ̈ ʼzüzü kö ʼwɔn ʼö kwaa˗ ˮKɔdivuaa sɛ˗bha ꞊dɛɛ kö ʼyii kë dankwëë, kö kwaa˗ ꞊klang˗ ˗wɔn ˮyan ʼyii kë bhɔˮvaandhö, ˗yö ˗dho kë kwaa˗ ꞊yaoba ˮsɛ ˗bha ˮgbɩɩ˗ yi ꞊plɛɛ ˗bha. ˮKwi ˗yë kë ˗mɛ ˗nu ʼwaa woo kë ʼgbɛ.                              .                                    de  :     Aaˮkaa Anˮgan Aansaan aɔkaɔ aɔnʼdaɔn  bh˗bho dhdhe ee꞊wee ɛˮpɛ ɛɛ꞊wɛɛ ɛn˗gɛn ɛɛn꞊gblɛɛn 
ëëënëënɛaɛangwiniinɩɩɩkwng1ooɔɔɔɔnɔɔnöööuun
ˮkëëʼkën꞊klëënˮkpɛagɛanˮ˗gwëˮbinˮiinˮwɩˮgbɩɩ ꞊kwaagbeng˗zooʼpɔ꞊wɔɔˮyɔn꞊yɔɔnpötööˮsubun
üüüünüünʋ̈ʋ̈ʋ̈ʋʋʋ
ʼgüˮgüü꞊blünglüünˮgʋ̈ˮbhʋ̈ʋ̈ˮtʋˮtʋʋ
˗Wo ʼdho ˗kɔ (   )              +      +      +     saa   +      +     gɛanˮ
ˮdhüʼkɔdë꞊zɛ˗dhɔˮklang ʼyënng  ꞊gööscorpion

ˮNimlʋʋ 001 ˗ʼZë Zë ˗Kwɛ 2005
ʼWɔn ʼö ˗gban Diksiɔnngdhɛɛ ʼsëëdhɛ ˗bhaʼSëëdhɛ, ʼö ˗wo kpö ʼgbɛ, ʼö˗ ʼdhɛ ˮdhʋ̈ ˗a ʼklɔɔ˗ ʼdodo dho kë˗ ʼgü: kwa ˗de ˗wo ʼgü, ˮkwi ˗wo ʼgü, Dhuusi ˗wo ʼgü, ʼGlɛɛ˗ ˗wo ʼgü, ˗a wɔn ˗yö ˮsia˗. ˗Wa ˗dhɛ ˮkwi ˗wo ʼgü diksiɔngdhɛɛ. M ɛ ˗nu ˗wa ˗yë bhaʼSëëdhɛ ʼö ˮdhʋ̈ bha, ˗a kë ˗sü zü yö ˗bho ˗kwɛ ˮgblü ꞊plɛ waa˗ ö ga do naa ʼka. ꞊Ya kë ˮdhʋ̈ kö ˗a ˗kwɛ ˗yiisiö ˗naa nü ʼö ya. Kwaa˗ ˗dhɛng ˗nu ʼö ʼwo ˗kë ˮKwi ˮpuu ˗nu ʼka, ʼö ʼwo go ˮsɛgɔ ʼö ʼwo˗ Dhuusi ˗kë ˗a ʼgü, ʼö yë ʼdhɛ bha ʼwo˗ ˮyan dɔ ʼgbaandhö, nü ʼö ʼwo yë bha˗ ˗bha. ˗Wa mɛ do ˗dhɛ Vidrinö Valanngtɛn ʼka, ʼyö ʼwo˗ mɛ do ˗dhɛ Ana ƐƐmanö. ʼMɛ ʼdhɛ ˗nu ʼö ˗nu ˮsaa ʼgü ˗dedewo ʼö ˮkwi ˗nu bha ʼwo nu yë bha˗ kë bha, wo ˗mü Maagödhitö Boli ʼö ʼkwa˗ ʼtɔ kpɔ ʼWɔnsë bha waaToma Beaatö ʼö ꞊ya gun ꞊ya ꞊gwëë Gbiaa ˮsɛ ʼgü, ʼa ˗nu ʼka. ꞊Dhuusi ˮkwi ˗nu bha, woo do ʼwaa mü ʼö ʼwo yë ʼö ˮdhʋ̈ bha˗ ˗bha. Kwa ˗dega ˗a ʼnë ꞊plɛ ʼwo ˗kë ʼsëëdhɛ ˗slëëta ˗mɛ ˗nu ʼkakwa ˗de ˗wo ʼgü, wɛng˗ ˗nu nü yë bha ʼwo˗ kë ˗sü ʼka ˗dedewo. ˗Wa mɛ do ˗dhɛ ꞊Kesɩ Dhifɔngsi. Yö nü waaVidrinö ʼwo˗ ˗bha ˮGwɛɛtaa ˗wo ʼgü. ʼYö ʼwo˗ mɛ do ˗dhɛ Lo Zafe. Yö nü waa˗ Ana ƐƐmanö ʼwo˗ ˗bha Blowoʼgü ʼpö. ꞊Ya ʼgo ʼsëëdhɛ bha˗ ʼgü, ˗a ˮwɛɛ ʼgbɛ ʼbha ˗nu ˗wo mü ʼö ʼwo˗ bha. ˗Kwaa ʼgü ma ꞊dhɛ ʼsëëdhɛ ˮpɛpɛ bha ˗wo ˗kë ˮdhʋ̈ kö kwaa˗ ꞊Danwoʼya ʼdho kë˗ ˗ga ˗bhaa ʼgü ˗pë ʼka. Kwaa˗ ˮKɔdivuaa ˗sɛ ʼgü ˗wɔn
ʼWɔn ʼö ˗gban ʼwëë˗ ʼö sü 1992 ˗bha ˗a ˗slëë ʼgü ˗wɔn ˗bha
ʼWɔn bha ˗yö ˗sü ˗kwɛ ʼöʼkwa go˗ ʼgü ya, ˗a ˗bha ˮsu ˮsuɩsiö ˗naa ʼö ʼwo˗ ˗dhɛˮkwi ˗wo ʼgü sɛtangblë, ˗a dhɛkpaɔyi ˗kaɔng do ö ga ˮsaɔdo ˗bha. Kwa wë ya kë ʼyënng˗ ˗wo ˗zian ʼka, kwaamɛ tii ˮsɛgɔ ˗nu ʼö ʼwo mɛ ꞊kwaa ʼgü, ʼö ˮKwi ˗wo ʼdhö pö˗ ʼgü, ʼwo ˗kë: Benɛ, Ginee, ʼKɔdivuaa˗, Mali, Niziɛɛ, Senegalë waa˗ Togo ʼka ˗a ˗naa ʼwëë˗ ˗kɔ ʼö ʼwo ˗dhɛ BCEAO bha, ʼyö ˗kë ˗a gɔ ˗mɛ ˗nu ʼgü ˗së kö ˮwëë˗ ˮdhɛ ˮpɛpɛ ˗nu bha, ˗wo slëë˗ ʼgü. ˮTʋ̈ng ˗blɛɛsü ʼö ʼwo kë˗ ˗ya kö ʼwɔn bha ˗yökë˗ ʼka, ˗a ˮdhiʋ̈ ˗yö kë ˗to kwɛ ʼö ˗ziö ya, ˗a ˗kan ˗ta ˮsu ʼö ʼwo˗ ˗dhɛ ˮkwi ˗woʼgü Desangblö, ˗a ˮdhiʋ̈ ʼto yi ʼka. ꞊Dhɛ ʼö go ʼmü, ʼyö ʼwo˗ ꞊plɛ ˗naa ˗ya ʼzü. ˗A zü ˗yö kë ˗bho zanvie do ʼö ˗ziöya, ˗a ˗dhɛkpaɔyi ˗kaɔng do ö ga ˮsaaga ˗naa ʼka, ʼyö ˮdhiʋ̈ ʼdhö to ˮsu ʼdhɛ ʼö dɔ ˮpiʋ̈, ʼö ˗kë ʼzëzë ʼka kwa wo ʼgü bha, ˗a ˗bha dhɛkpaɔyi ˗kaɔng ꞊plɛ ö gaˮsɔɔdhu ˗naa ʼka. ꞊Ya ʼgo yö ˗zë ˗a ʼgü ˗wo ˗dho ˮtʋ̈ng yaaga ˗naa ˗ya ˮiin ʼwaa
woo˗ ˗ya ˗ee, yö ˗zë ʼkwaa ʼwɔn dɔ. ꞊Ya kë ˗ya ˗pë ʼka ʼzü, kö ˗yö ˗dho kë˗ ˗së. ˗A gɛn ˗mü ꞊dhɛ ʼwɔn bha ʼyii kë kë ʼmɛ ˗nu ʼö ʼwo ˮpɛɛnʼdhɛ ʼö ˗gblü ʼdhö˗ ʼka, ˗a nu dha ˗wɔn ʼka. Mɛ ʼgbɛ ʼwii kë ˗a ʼwɔn maˮvaandhö. ꞊Ya ʼgo mü, ˗a slëë ʼgü ˗dhɛ ˮwɛɛ ʼbha ʼyaa gun˗ ˗nu ˮsɔɔ kö ˗wo ʼdhomü. ˗A ˗kë ˮdhʋ̈ ˗sü bha ʼgü, mɛ ʼbha ˗nu ˗naa ʼwëëzii bha, ˗yö ˗tun ꞊kö ˗a ˗nu ˗gɔ. ˗Ya kë pë see˗ ˗sü ʼka. ʼYö ˗më ʼö ˗kë ꞊zɔɔ ʼyöʼwëë˗ ˗gɔmɛ ˗nu bha, ʼwopö ʼwëë˗ ˮdhɛ ˗nu bha ˗wo slëë ʼgü? ˗Wa ˗pö ꞊dhɛ ʼö ꞊yɔɔ mü köʼwɔn yaa kë ˗mɛ ˗nu ˗wo ˮslë ˗yasië ʼwëë˗ ˮdhɛ zii ˗nu bha˗ ˗nuʼgü. ʼBha ˗nu yö, ˗yö ˗kë ü ʼgü ꞊dhɛ ʼwëë˗ ˗dede ʼdhö, ˮkɛɛ kö ʼyaa˗ ʼka ʼsa. ʼKwa˗ pö ˮdhʋ̈ kö kwa˗ ˗pö꞊dhɛ ʼwëë˗ ˮdhɛ zii ˗nu ʼö ˗kë: ʼwëë˗ këng do ˮdhɛ, këng ꞊plɛ ˮdhɛ, këng ˮsɔɔdhu ˮdhɛ, ˮgblü do waa˗ ˮgblü ꞊plɛ ˮdhɛ ˗nu ʼkabha, ˗wo slëë ˗sü ʼka˗ ʼgü. Këng ꞊plɛ, këng ˗yiisiö, ˮgblü do waa ˮgblü ꞊plɛ ˮdhɛ ˗dee ˗nu nü ʼö ʼwo ˮsɛ ˗bha ʼdede ya˗ ʼgü. ꞊Ya ʼgo mü ˗kaɔng ˗yiisiö ˮtanmaga yö mü, këng do ˗bha ˗yö mü. ˮKpʋngtaadhɛ ˗wɔnSudan: Zuëˮ ʼwaannu ˗wɔn Sudan ˗sɛ bha, kwaa mɛ tii ˮsɛ ˗nu ʼö ʼwo ˮdhuʋ̈˗ ꞊yën bha, ˗a do ˗mü. ˗A yi ꞊ya ꞊gwëë, ˗wo ʼgü ma dhe ʼyaa gun ˗a ʼgü ˗mɛ ˗nu ʼwo ˮdhuʋ̈˗ ꞊yën, ʼö ʼwo ˗kë mɔɔ˗ ʼsëëbho ˗mɛ ˗nu ʼka waa ʼmɛ ˗nu ʼö ʼwo˗ ˗gɔ ˮsia˗ ꞊yën ʼö ʼwo kë ꞊dheglizë ʼgü ˗mɛ ˗nu waa˗ ꞊geebë
˗dhɔkëmɛ ˗nu ʼka, ˗a ˗nu ꞊zinng ʼgü dha ˮyi ˗kwɛ ˗kaɔng ꞊plɛ ˮpiʋ̈. ˗A ˗kë ˮdhʋ̈ ˗sü bha˗ ʼgü, mɛ ʼö ʼwo ꞊mɔɔ ˮmidhiɔng ˗bha ˗a ˗nu ˗gɔ ˗yö kë ˗toˮdhinaa ʼö ˮdhʋ̈ bha˗ ʼgü. ˮKɛɛ ˗Zlan nuwɛɛ, ˮsɛgɔ ˮgblʋ̈gblʋ̈ ˗nu ʼö ʼwoˮkpʋngtaa ˗wa ˗nu ꞊zinng ʼgü ˗dhiang
zë ˗së ʼka, zuëˮ ʼwaannudhe ꞊ya nu Sudan ˗sɛ bha˗ ʼgü ꞊tɔn. ˗Ziaanwo ꞊bidhong do ʼö ʼwɔn ʼö ˗gban ʼko ˗woʼgü ma dhe ˗bha ˗a ˮyan ˗nu ˗wo bhɔʼgü, ˗yö ˗ya ˗sü ʼka ˗kɔ ˮpɛɛn ꞊plɛ bha a ˗nu ˗bha ʼka ˗së ʼka. Kö zuëˮ waannu ˗wɔn˗dede ˗mü. ʼWɔn ʼö ˗gban troo ˗nu ˗bha mɛ wɔkɔ ˗nu ʼgü2

ˮNimlʋʋ 001 ˗ʼZë Zë ˗Kwɛ 2005	˗Dhɛkpaɔyi ꞊plɛ ya˗ ˮpiʋ̈, ꞊badhong ʼkpii˗ do ˗yö kë ˗zuö mɛ tii ˮsɛgɔ ʼö ʼwo˗ ˗dhɛ Dhaflikö di Sidö, ˗a ʼgü. ˗A zuö ˗gɛn ˗mü ꞊dhɛ ˗wo kë ˮdhʋ̈ kö ꞊badhong ˗zuö ˗mɛ ˮgbɩɩ˗ ʼö dho kë˗ mɛ tii ʼnë ʼka, kö ˗yö dɔ. ʼMɛ ʼö kë ꞊slɔɔ ˗yö ˗go mɛ tii ˮsɛ ʼö ˗kë Kamödhunö ʼka, ˗a ʼgü. ˗Wa ˗dhɛ Eto. ʼWɔn yaa ˗ziizë ʼö ʼwo˗ ˗dhɛ sunami Zapɔnng ˮsɛ ʼgüSunami bha, ˮsɛ ˗bha ꞊zii ʼö wo ˗kɔɔyi ꞊wlöö, ʼö˗ ˮdhiʋ̈ ꞊wlüü ʼka, ʼö˗ dɔ ʼka dhang˗ ˗bha, ʼö˗ kpökpö ˗nu ˗blü ʼka ˗dhɛ ꞊gblɛn ꞊gblɛn ˗nu ʼgü, ˮvanvandhö ꞊dhɛ mɛ mɛ ˮyan ˮpɛɛn do gɔ zë
Sunami ˗bha pë see˗ ˗kɔ ʼbha ˗nu꞊nɛ
ʼö mɛbhɩɩ˗ ˗nu ʼwaa ˮtʋ̈ng ꞊slɔɔ ˗dhɛyö kö ˗wo ꞊dua, ʼö mɛ zë, ʼö pë ꞊see ʼka ˗dedewo ˗kɔ suu ꞊gban ˗suu ꞊gbanʼgü, yö ˗mü. ˗A ˗ga, ʼyö ʼpë bha ʼö mɛ 80.000 zë ʼsɛgɔ ʼö ˗kë Donesi ʼka˗ ʼgü, mɛ 5000 zë Tailangdë, ʼyö Ɛndö mɛ 9000, Siilanga mɛ 29000, Bɛnggladɛsü mɛ 2, Buuma mɛ 90, Tanzani mɛ 10, Kenia mɛ 1, Somali mɛ 2000, Maldivö mɛ 73, Malɛzi mɛ 66. Mɛbhɩɩ˗ ˗nu ʼö ʼwo ga, ˗wo ˗gun ˗ziisü. ʼMɛ ʼö ʼwo˗ ˗nu bun bho ˗gblüga ʼglëng˗ ˗glëng do ʼgü, ˗wo ˗gun mɛ ˮgblü këng ꞊plɛ waa˗ mɛˮgblü ˗kaɔng ꞊plɛ (220.000). ˗A ˗kë ˮdhʋ̈ ˗sü bha˗ ziaan˗ ˗ta, ʼnë ˮmidhiɔng ˗nu ˗wo mü ꞊dɛɛ ʼö˗ ˗nu dë ʼyaa ʼdhö, ʼö˗ ˗nu dhe ʼyaa ʼdhö, ʼö pë ꞊bhee ʼyaa˗ ˗nu ˗gɔ, ʼö ʼkɔ ʼyaa ʼdhö kö ˗wo wɔ ˗a ˗nu ʼgü. ˗A ˗wɔn ʼgü, ʼö nu ʼö yö ʼka ꞊dɛɛ ˗bha, ˮbin ʼma ˗dhɛ ˗yö ꞊kpaɔ, ʼmɛ ʼö ˗ziö këng ˗ta ˗wa ˗nu bun ˗bho dhɛkpaɔyi ˗bha. ʼWɔn ˗wëësü ˗dede mü. ꞊Dhɛ ʼö ˗kë ˮdhʋ̈, kwaa˗ mɛ tii ˮsɛ ʼdhö, ꞊Mlɛɛkɛɛn ˮsɛ ʼdhö, ˗Flanngsii ˮsɛ ʼö dho ʼö ˗da ʼka ˗a ˮwɛɛ ʼbha ˗nu bha, ˗wo kë ˗ta ˗a ˗nu ˗dhɛ ˗bhöpë ˗nu, sɔ
ziaan˗	˗ta˗nu waa˗ pë ˮwɛɛ ʼbha ˗nu ʼka, ˮkɛɛ yöö ꞊gban ʼgü ˗kwa kwaˮtʋ̈ng kë ˗a ˗nu ˗wɔn ʼgü kwa zuëˮˮpiʋ̈. ˗Kwa bhɛaˮ ˗Zlan ˗dhɛ kö ˗yö dɔ˗ ˗nu ˗gban ˗gɔ. Mɛbhɩɩdhe ˗nu kwa do. Mɛ ꞊slɔɔ ˗pë ˗nu ˗wɔn
Sadhɛpta˗Kɔ ˗loo ʼko ˗ta do ʼbha ʼö ʼwo˗ ˗dhɛ Sadhɛpta, ˗yö ˗ya sü ʼka. ˮKwi saa˗ nü ʼö˗ ˗pëkë. ʼMɛ ʼö˗ ˗gɔmɛ ʼka, ˗wa ˗dhɛ Pasitëë Tobo Ke Bɛɛnaa. Yö ˗go Dannëng ˮsɛ ʼgü. Saa˗ ˗blɛɛsü ʼö Saadhɛpta ʼö ˗pëkë, ˗a ˗wɔn ˮdhia ˗yö ʼma ˗sü ʼka ˗dedewo ˗a ʼdhɔ ˗mɛ ˗nu ʼgü. ˗Kɔloo ʼko ˗ta bha ˗yö ˗ya ˗mëwɔn ʼgü? ˗Yö ˗ya ˮdhʋ̈ kö ˗yö kë ˮflɛɛ fiëëdhe kë ˗sü ʼka mɛbhɩɩ˗ ˗nu ˗gɔ. ˗A ˗gɛn ˗mü ˗Ka Tailangdö ˗dhɛ ˗ga	sunami
꞊dhɛ ʼmɛ ʼö yë ʼyaa gun˗ ˗nu ˗gɔ, ʼö ʼwo yë kë sië ꞊dɛɛ saa˗ pëkë ˗dhɛ bha˗ ʼgü, ˗wo ˗mɔɔ këng ˗bha. ꞊Ya kë ˮdhʋ̈ kö ˗a ˗nu ˗bha ˮflɛɛ ˮbhʋ̈ fiëë ꞊ya kë. Kö ˗kɔ ˗loo ʼko ˗ta ˗wɔn bha ʼwɔn tiaandhe ˗mü. ˗Yö ˗së kö kwa ˗yɛɛbhaa ˗dhɛ ˗nu ʼgü, ʼwɔn ʼö kwa ˮpiʋ̈ ʼkwa˗ kë ꞊naɔ ˗yö ʼgü ˗pë ʼka ˮkaflɩɩ waa˗ kakao ziaanʼgü, ʼkwa kwa ˮtʋ̈ng kë ˗a kë ˗sü ʼgü. ˮKaflɩɩ waa˗ ꞊kakao꞊Ya ʼgo mü, yi ka ˗zo ˗bö ꞊dhɛ ꞊kakao ˮkidhʋng do sɔng ˗yö ʼwëë˗ ˗kaɔng ˮsaɔplɛ ˗zü, ʼyö ˮkaflɩɩ ˗bha ʼdhö ˗kaɔng ˗yiisiö ˗zü. ˗A sɔng ʼdhɛ ʼö sü ˮkwi ˗a ˮsu ʼö ˗kë zanngvie ʼka ˗a ˗bha ʼö yö ʼka ʼmaasü ʼö nu sië ya˗ ˗bha, ʼyö bha. ʼWɔn ʼö ˗gban ˗potaasü ˗wɔn ˗bha. Sida, mɛ ˮtrɔyaabho ˗yua ˗Kɔ ˗loo ʼko ˗ta do ʼbha ˗yö ˗ya ˗süʼka kwaa˗ ʼKɔtö Divuaa ˗sɛ ya ʼgü, ʼö ʼwo˗ ˗dhɛ DHƐPMASI. ʼMɛ ˗nu ʼö ʼwo ˗kë ꞊dhɛ ˗wo ʼwɔn taɔng ˗nu ˗yö mɛ ˗nu ˗bha ˗kɔ suu
꞊gban ˗suu ꞊gban ˮyan ˗dɔ ˮkwi ˗woʼgü,  ʼö ʼwo wo ʼko dɔ ˗tiaandhe ʼka, nü ʼö ʼwo ˗kɔloo ʼko ˗ta bha˗ ˗ya. Wa ˗kë ˮdhʋ̈ kö ˗wo mɛ ˗zo ꞊kpaɔ, kö sida ˗yua, mɛ suu yën ˗yua bha, ʼkwa kwa ˗de ʼkun˗ ˗gɔ. ˗A ˗kë ˮdhʋ̈ ˗sü bha˗ ʼgü, ˗kwɛ ʼö ʼkwa go˗ ˗gü ya, ʼyö mɛ kɔ ˮgblʋʋ ˗gasü ʼö ˗kë gizamɛ ʼka bha, ʼwo ˗ya. Mɛ ʼgbɛ ˗dede ˗wo kë ˗nu kö ˗wo gizamɛ bha ˗a kë wo ˗de ˗wo ʼgü. ꞊Danwo 3

ˮNimlʋʋ 001 ˗ʼZë Zë ˗Kwɛ 2005	pö ˗mɛ ˗nu, Mëngʼ ˗nu, Gloo˗ ˗nu, ꞊Betee ˗nu, ˮBawlɛɛ ˗nu, ˗wo ʼö ꞊mɔɔ ˗wo ˗kaɔng do ö ga ˮsaaga ˗bhakwaa˗ ˮsɛ ya˗ ʼgü, mɛ ˗nu ˗wo kë ˗go a ʼgü. Kwaa˗ ˮyʋʋ ˗mü, kwa ʼtɔ ˗yö kë ˗wo mɛ ˗nu ꞊zinng ʼgü. Kwa kë gɛnyën. ˗A do ʼö dho ʼto kwa ˮyaan ʼzü, yö ˗mü ꞊dhɛ ʼsida bha, ˗a ʼsü ˗kɔ ˗yö ʼgbɛ. ˗A ˗blɛɛsü ˗mü ꞊dhɛ gɔɔn˗ ˮiin dhebë, ˗a ˗bha ˗tosɛa ˗kë ꞊nëng ʼgü ˗sü ʼö ˗zaadhö, ʼö˗ ʼdhɛ ʼö ˗wɩ ˗kɔkɔ ʼö˗ sü, ʼö˗ ʼdhɛ ʼö ˗wɩ ˮkʋ̈ngkʋ̈ng ʼösü ꞊dhɛ ʼgbɛn ˗yö ʼwɔn ˗kë bha, ˗a ʼka. ꞊Ya ʼgo mü, ˮbɔn zë ˗sü ʼö ʼwo˗ kë ˗dhaa ʼnë, ʼiin ʼlaamö doseng ʼka mɛ ꞊gban kwi ˗bha, ˮiin ˮyuamɛ ˗nu zua ˗sü ʼö pë dosengseng ʼka bha, ˗a ʼka. ꞊Ya kë ˮdhʋ̈ kö ˗kwa kwa ˗de ʼkun ʼwɔn suu ˗nu bha, ˗a ˗nu kë ˗sü ˗gɔ. ꞊Ya ʼgo mü ka ˗bha ʼka, kwa ˗mɔɔ ˗bha ʼkwa sida ˗dhɛ ꞊dhɛ kwa ˗de ˗wo ʼgükpɛɛngdhö? ʼWɔn ʼö ˗gban troo ʼnë ˗nu ˗bhaPë ˮbin ꞊plɛ ya ˗a ˗nu ˗ga ˗së ˗dede ʼka. ˗Wo ˗bhɔ wo ʼkwëë˗, ˮkɛɛ ˗a do ˗zë ʼka ˗dhɛ ˮsaaga ˗ya ˗bha. ˗A ˗nu ꞊mɔɔ˗. ʼNëglɔɔn ʼnë do ʼbha bha ʼyö ˗gban ꞊gee ˗gɔ. ˗Kpo ʼö ʼwowo ˮdhɛɛdhö, ʼyö˗ pö yöö ˮyɛdhɛ kë ˮsiëë˗ ʼka mɛ ˗nu ˮyan ˮdhiʋ̈ ˮdhɛɛdhö ʼmü kö mɛ ˗nu ˗wa pö ö ˮgbɩɩ˗. ˗Aga kö ꞊gee bha ꞊ya ö ˗kɔ ziö˗ ˗bha ˗blɛɛ ʼgü, kö ˗yaa gën ˮkan, ˗ ˮYɩɩ ˗wɔn
yaa lɔɔ ꞊ya ö ˗gɛn yö˗ ˗ta. ˮKaa ʼö ʼmɛ bha ˗a zü ˗bha, ˗yaa zü kë tii ʼka ꞊ni. ˗A ˮdhiʋ̈ ˗zian nü ʼö yöö ö ˗kɔ kpa˗ ˗ta, ˮiin ˗a zü kpö nü yöö ˗a ˗gblɛɛn ʼkpɔ ˗ee? ꞊Gee ꞊de ʼpö yaa˗ ˮpiʋ̈ ʼö ö ˗gɛn ʼgo ˗blɛɛ bha˗ ˗ta... ˮGwʋ̈ngKwa˗ ˗pö kwa ˗de ˗wo ʼgü ꞊dhɛ: « ˗Gɔ ʼyaa˗ kë ˮwɛɛ ˗ya ˗kë bhɔ ˗bha kë ʼgü. » ʼWɔn ˮpɛpɛ ʼö kwaa˗ ˮkwi dhɛng ˗nu ʼö ˗da ʼka kwa ˗dega ˗bha
ʼnë ˗nu ˗bha ʼwo˗ kë sië bha, ˗yö ˗kë ˮdhʋ̈ kwa nü kwa ˗wɔn ʼgü. ˗A ˗kë ˮdhʋ̈ ˗sü bha˗ ʼgü, kö ˗kwa dɔ kwa ˗de ˗gban ˗gɔ. ˗Kwa kwa faan dɔ kwaa˗ ʼsëëdhɛ nu bha˗ ˗nu ˗wɔn ˗bha. « ʼWo ü ʼSëëdhɛ ˗dee ˗nu ˗wo kë ˗sü ʼka. ˗A ˗blɛɛsü bha ˗wa ˗dhɛ ʼWAA ʼWƆN YAA ˮYƆƆBHO ʼWƆN YAA ʼKA. ˗Wa dë ˗mɛ ˗dhɛ ꞊Kesɩ Mɔyan. ʼSëëdhɛ bha dhiang ˗wo ˗nu ʼö ʼwo˗ ˗gü, ˗wo ˗tiantiandhe ˗dedewo. Mɛ faan dɔ ˗wo ˗nu, mɛ ꞊klang˗ kë ˗wo ˗nu, gleng ˗da ʼnë ˗nu ˗bha ˗wo ˗nu ꞊gban ˗wa ʼgü. ˗Yö ˗ya ˗sü ʼka ꞊Danwo ʼgü, ˮgwɛɛtaawo ʼgü. ˗A ˗pë ˗yö ˗kë ˮkwi ˮsɛ ʼö ˗kë ꞊Dhusi ʼka, ˗a ʼgü. ˗A ˮdhiʋ̈ ʼto ˗dhɛ bha, ˗wo ˗nu bha ˗wo slëë ˗sü ʼka˗ ʼgü ˮkwi ˗wo ʼgü. Pë ˮbin ʼö ˗ta yö nü ʼö ˗ya ka wëëdhö bha. ꞊Ya ʼgo mü ʼsëëdhɛ do ʼbha ˗yö ˗wo ˗sü ʼka blowo ʼgü. ˗Wa ˗dhɛ ˗Zuu ʼgü bhuö dhɛ bo ˗kɔ. ʼSëëdhɛ ꞊bhlëësü ˗mü ˗dedewo. ˗Kɔ ʼö dho kë˗ ˗bha kö ü ˮyan ˗nu ʼö ˗zio ʼwɔn ʼgü ˗gblü ˗bha ˮtʋ̈ng ya˗ ʼgü, ü ˗zo ˗yö ˗gban, ü zuëˮ ˗yö lɔɔ nü˗ ˗dhiang zë. ˗A ˗to ꞊taama ˗sü ˗mü ꞊dhɛ kwaa˗ ˗kwɛ ʼdhö, ˮsu waa˗ ˗dhɛkpaɔyi ʼdhö, ˗a ˗nu dhong ʼsëëdhɛ ˗së do ꞊ya yö ˮkpɛnng. ˗A ʼtɔ ˗mü Sɔ ʼyuögü ꞊dhong˗ ʼsëëdhɛ. ʼSëëdhɛ ˮpɛpɛ ˗nu ʼö ʼwo bha ˗ka ˗dho ˗kpan ˗a ˗nu ˗bha ˗blɛɛsü ʼgü, ˮBiya, ʼSilö. A ˮnimlʋʋ ˗mü 22-43-12-72 ʼka. ꞊Ya ʼgo mü ka ˗mɔɔ ˗a ˗bha ʼö ʼka ˗kpan ˗a ˗nu ˗bha ˮMaadhö ˮZɛ Emadhiɛɛdhö gɔ, ꞊dheglizö UEESO ʼgü mü. ˗Ka ˗mɔɔ ˗a ˗bha ʼö ʼka ˗kpan ˗a ˗bha ʼpö ʼDannëngdhö ꞊Dheglizö UEESO ʼgü mü, 4ʼsëëdhɛˮdhɔɔdɔmɛ Gɔngɔ Zan˗ ˮpiʋ̈. ꞊taadhɛ ꞊yɔɔ sië kö bhii ꞊de ʼpö ü üʼgblëëdhɛ ꞊yɔɔ sië. » Pë ˗Wlangda ˗sü

ˮNimlʋʋ 001 ˗ʼZë Zë ˗Kwɛ 2005	
ʼKa ka bo ʼsëëdhɛ ya˗ ˗wo pö ˗sü ʼka, ʼwɔn ʼbha ꞊ya kë ka ˗gɔ kö ʼka pö yi ˗dhɛ, ˗ka ʼsëëdhɛ kë kö ʼka bɔ. Yii˗ ʼdrɛsü ˗mü 08 BP 857 Abidjan 08 ʼka. Tel. 22.43.12.72. ʼMɛ ˗nu ʼö ʼwo ʼsëëdhɛ ʼö ya˗ ˗kë, wo ˗mü ꞊Sai Zoziasü,  ˮDhɔɔgbö Zafe, ꞊Kesɩ Mɔyan Dhifɔngsü, Valangtɛn Vidrinö waa˗ Edhɛna Pɛdhɛkwalösökaya ˗nu ʼka. ʼKa yën ʼsëëdhɛ ꞊nɛ ˗a pö ˗sü ˗bha ˗ka ka ˗bha ˗zotadhe ˗nu nu yi ˗dhë. Yi ʼyan ˗yö ka ˗bha ʼsëëdhɛ ˗nu ˗gɔ kö ʼka˗ bɔ yi ˗dhë. Mɛ ˗nu ʼwo ʼsëëdhɛ ʼö ꞊nɛ ˗a ꞊bɛɛn ˗an ʼtɔ ʼwo ꞊nɛ Zoziasü Saigbö, ˗Kese Mɔyan, Zafe ʼDhɔɔgbö, Valangtɛn Vidrinö. Yi ˗bha ʼsëëdhɛ kë ˗dhɛ ʼnimlo ʼö ꞊nɛ: SIL 08 BP 857 Abidjan 08 Tel: 22 43 12 72 5

ˮNimlʋʋ: 002 ˗Zakayabhɔ ˗kwɛ 2005 	ˮsu ˗bha ʼsëëdhɛ ˗mü	 ˮGwɛɛtaawo
Dhiang ˗wo ˗tiaandheʼWƆN ˗TAƆNG ˗MA ʼGÜ ʼSËËDHƐ˗Më ʼö ˗kë ʼyö ʼwɔn ˗taɔng ˗ma ʼgüʼsëëdhɛ ya ˗yö kë kwa ˗de ˗wo ˗nu ʼgü? ˗Më ʼö ˗kë ʼyö ʼyaa ʼto ˮkwi ˗wo waa˗ ˗wo ˮwɛɛ ˗nu woo doseng˗bha? ˗Kwaa ʼwɔn dɔ˗ ʼka ꞊dhɛ ˮkwi ˗wo waa˗ ˗wo ˮwɛɛ˗nu bha kë ʼöwo ꞊bhlëësü mɛ ˗nu ˮyan ʼgüˮkpʋngtaa bha, ˗a ˗wɔn ʼkun ʼö˗ ˗mɛ nu ˗wa wo ˮgbɩɩ˗, ʼö ʼwo ꞊baa ˗a ˗nu ˗bha, ʼyö ˗kë. ꞊Ya kë ˮdhʋ̈ kö ˗yö ˗së kö ʼmɛ ʼö ˮdhʋ̈ ˗yö ö ˗de gaa˗ pë ʼkun˗së, kö ˗a ꞊bhlëë ˗yö kë mɛ ˮwɛɛ ˗nu ˮyan ʼgü. ʼYaa yö ˗zë ˗a ʼka, ˗wo ʼbha ʼyaa ꞊bhlëësü kö ˗yö ziö˗ ʼka ˗wo ʼbha˗ta. ˗Wo ꞊gban ˗yö doseng. ˗A ˗kë ˮdhʋ̈ ˗sü ʼgü, kö˗ ˗dhɛ ˗ya ˗bha kö ʼkwa kwa˗de ˗wo ʼö ˗kë ꞊Dan ˗woʼka bha, ʼkwa baa˗ ˗bha kö ꞊bhlëë ˗yö kë˗ ˗bha. ˗Kwaa ʼwɔn dɔ˗ ʼka ꞊dhɛ ʼmɛ ʼö ʼyaa ö ˗de ˗wo pö, ʼö mɛ ˮwɛɛ ˗nu ˗wo nü ʼö˗ pö, kö ˗ya kë ˗wo ʼdhɛ ʼö bha, ˗a ˗bha ꞊dhuëng ʼka, kö ˗ya kë ꞊dhɛng ˗mɛ ʼka. ˗A ˗wɔn ʼgü, ˗kwa kwa wë slëë kwa ˗de ˗wo ˮpiʋ̈. ˗Kwa dɔ ˗a ˗ya ˗dhɛ waa˗ pö ˗dhɛ ʼka. ʼPë ʼö ˗kë ʼö ʼsëëdhɛ ʼö ˗këPamɛbhamɛ ʼsëëdhɛ ʼö ya, ʼö ˗kë ʼyö bha. ˗Yö kë ˗sü ʼka ˗wo ꞊plɛ ʼgü. ˮMaa ˮsɛ, Gbiaan ꞊gwinng˗ ˮsɛ waa˗ ʼSiiplöö ˮsɛ, ˗a ˗nu ˗bha ˗bɛn ˗yö ˗ya ˗sü ʼka ˮGwɛɛtaa ˗wo ʼgü, ʼyö ˗wo ˮpɛpɛ ʼö ʼDannëng ˮsɛ ʼgü, ˗a ˗nu ˗bha ʼdhö Blowo ʼgü. ˗Kwaa ʼgü ma ˗së ʼka ꞊dhɛ ʼsëëdhɛya ʼyii kë kë ˮdhʋ̈ doseng kö ʼkwa kwa˗dewo doseng nü˗ draan˗. ˗Yö ˗kë ʼpö ˮdhʋ̈ kö ˗yö kwa ˮyan ˮpʋ, ˗yö kwa ˮtʋ ˮpʋ kö ʼkwa ʼwɔn ˗taɔng ˗nu ma, kö ʼkwa ʼdho kë˗ ʼwɔn ˗nu ʼö ʼwo kë sië꞊dɛɛ ˮkpʋngtaa, ˗a ʼgbɛ ˗dhɛ ʼgü tii, ˮkɛɛ kö ʼkwa ʼwɔn ʼgbɛ ma. ʼMɛ ʼdhɛ ʼö ʼwɔn ʼbha ʼdhö˗ ˗gɔ kö ya pö yi ˗dhɛ ʼö ˗gban kwaa˗ ꞊Dan wo ˮsɛ ʼgü ˗wɔn ˗bha, yii˗ ʼdrɛɛsü ꞊nɛ: 08 bp 857 Abidjan 08. Bureau Dan. ˗ piöga ˗ma ˮnimlʋʋ 22 43 12 72 ʼka. Kwaa˗ ꞊danwo pö ˮsɛ ʼgü ˗wɔnʼWɔn ʼö ˗gban ˗kɔlookota ʼwo ya ˗nu ˗bha˗Kɔlookota ˗nu ˗wo ˗ya ˗gblü˗bha ˮtʋ̈ng ya˗ ʼgü ˮDannëng ˮsɛ ʼgü, ˗wa do ˗dhɛ Ebɛnezɛɛ. ˗A ˗bha yë ˗mü ʼmɛ ˗nu ʼö˗ ˮsɩ ʼyaa˗ ˗nu ˗dhɛ ˗kɔ ˮpɛɛnʼdhɛ bha˗ ʼka, ˗a ˗nu ˗ta ʼkun ˗sü ʼka, sɔ ʼgü ˗gblü ˗sü ʼka ˗a ˗nu ˗ta. ʼMɛ ˗nu ʼö ʼwo ˗kë Ebɛnezɛɛ bha ˗a ˗gɔ ˮdhiʋ̈ ˗mɛ˗nu ˮgblʋ̈gblʋ̈ ˗nu ʼka, ˗wa mɛ do ˗dhɛ Gea ʼZɔɔziö, ʼyö ʼwo˗ ˗mɛ do ˗dhɛ Gɔnpuu Elizö. ꞊Ya ʼgo Ebɛnezɛɛ ʼgü, ˗kɔlookota do ʼbha ˗yö mü ʼö ʼwo˗ ˗dhɛ Siloe. Siloe ˗bha yë ˗mü ʼnë dhiëëʼ ˗nu draan˗ ˗sü˗nu ʼka sɔ ˗wɔ ˗sü ˗nu, ˗kɔ ʼö ʼwo ʼnë ˗nu˗ ˗tuö ˗nu wo˗ ˗bha, pë ta ˗sü ˗nu, ˗kɔ ʼö ʼwo˗ ˗kë ʼka ʼö ʼwo ˗kë ʼkɔ dheeˮ ˗tiaandhe ʼka, ˗a ˗zɔn ˗sü ˗nu ʼka ˗a ˗nu ˗dhɛ. ꞊Ya kë ˮdhʋ̈ kö ʼwɔn ˗së ʼdede nü ʼö˗kɔlookota ˗nu bha ʼö ʼwo˗ ˗bha bha. Atanna ˗ya ˗nu gba faan ʼka ˗dedewokö ˗nu˗kɔɔwɔn˗yödhi.    
                          .                                    de  :     Aaˮkaa Anˮgan Aansaan aɔkaɔ aɔnʼdaɔn  bh˗bho dhdhe ee꞊wee ɛˮpɛ ɛɛ꞊wɛɛ ɛn˗gɛn ɛɛn꞊gblɛɛn ëpë 
ëëënëënɛaɛangwiniinɩɩɩkwng1ooɔɔɔɔnɔɔnöööuunuun
ˮkëëʼkën꞊klëënˮkpɛagɛanˮ˗gwëˮbinˮiinˮwɩˮgbɩɩ ꞊kwaagbeng˗zooʼpɔ꞊wɔɔˮyɔn꞊yɔɔnpötööˮsubun꞊yuun
üüüünüünʋ̈ʋ̈ʋ̈ʋʋʋ
ʼgüˮgüü꞊blünglüünˮgʋ̈ˮbhʋ̈ʋ̈ˮtʋˮtʋʋ
˗Wo ʼdho ˗kɔ (   )              +      +      +     saa   +      +     gɛanˮ  +  
ˮdhüʼkɔdë꞊zɛ˗dhɔˮklang ʼyënng  ꞊gööscorpionkpuuʼ

ˮNimlʋʋ 002 ˗Zakayabhɔ ˗Kwɛ 2005
ʼWɔn ʼö ˗gban Diksiɔnngdhɛɛ ʼsëëdhɛ ˗bhaʼSëëdhɛ, ʼö ˗wo kpö ʼgbɛ, ʼö˗ ʼdhɛ ˮdhʋ̈ ˗a ʼklɔɔ˗ ʼdodo dho kë˗ ʼgü: kwa ˗de ˗wo ʼgü, ˮkwi ˗wo ʼgü, Dhuusi ˗wo ʼgü, ʼGlɛɛ˗ ˗wo ʼgü, ˗a wɔn ˗yö ˮsia˗. ˗Wa ˗dhɛ ˮkwi ˗wo ʼgü diksiɔngdhɛɛ. M ɛ ˗nu ˗wa ˗yë bhaʼSëëdhɛ ʼö ˮdhʋ̈ bha, ˗a kë ˗sü zü ˗yö ˗bho ˗kwɛ ˮgblü ꞊plɛ waa˗ ö ga do˗naa ʼka. ꞊Ya kë ˮdhʋ̈ kö ˗a ˗kwɛ yiisiö ˗naa nü ʼö ya. Kwaa˗ ˗dhɛng nu ʼö ʼwo ˗kë ˮKwi ˮpuu ˗nu ʼka, ʼö ʼwo go ˮsɛgɔ ʼö ʼwo˗ Dhuusi ˗kë ˗a ʼgü, ʼö yë ʼdhɛ bha ʼwo˗ ˮyan dɔ ʼgbaandhö, nü ʼö ʼwo yë bha˗ ˗bha. ˗Wa mɛ do˗dhɛ Vidrinö Valanngtɛn ʼka, ʼyö ʼwomɛ do ˗dhɛ Ana ƐƐmanö. ʼMɛ ʼdhɛ ˗nu ʼö ˗nu ˮsaa˗ ʼgü ˗dedewo ʼö ˮkwi ˗nubha ʼwo nu yë bha˗ kë bha, wo ˗mü Maagödhitö Boli ʼö ʼkwa˗ ʼtɔ kpɔʼWɔnsë bha waa˗ Toma Beaatö ʼö ꞊yagun ꞊ya ꞊gwëë ˗Gbiaa ˮsɛ ʼgü, ʼa ˗nu ʼka. ꞊Dhuusi ˮkwi ˗nu bha, woo do ʼwaa mü ʼö ʼwo yë ʼö ˮdhʋ̈ bhabha. Kwa ˗dega ˗a ʼnë ꞊plɛ ʼwo ˗kë ʼsëëdhɛ ˗slëëta ˗mɛ ˗nu ʼka kwa ˗de ˗
wo ʼgü, wɛng˗ ˗nu nü yë bha ʼwo˗ kë sü ʼka ˗dedewo. ˗Wa mɛ do ˗dhɛ ꞊Kesɩ Dhifɔngsi. Yö nü waa˗ Vidrinö ʼwo ˗bha ˮGwɛɛtaa ˗wo ʼgü. ʼYö ʼwo˗ mɛ do ˗dhɛ Lo Zafe. Yö nü waaAna ƐƐmanö ʼwo˗ ˗bha Blowo ʼgü ʼpö. ꞊Ya ʼgo ʼsëëdhɛ bha˗ ʼgü, ˗a ˮwɛɛ ʼgbɛ ʼbha ˗nu ˗wo mü ʼö ʼwo˗ ˗bha. ˗Kwaa ʼgü ma ꞊dhɛ ʼsëëdhɛ ˮpɛpɛ bha ˗wo kë ˮdhʋ̈ kö kwaa˗ ꞊Danwo ʼya ʼdhokë˗ ˗ga ˗bhaa ʼgü ˗pë ʼka. Kwaa˗ ˮKɔdivuaa ˗sɛ ʼgü ˗wɔn˗Tosɛa ʼö ʼyaa kë ʼö wo sië ˗tapuu ʼkaKwaa˗ ˮKɔdivuaa ˗sɛ yaʼwɔn ʼö bo ˗a ꞊slɔɔ ˗sü ʼka, ˗tosɛa ˗kë ˗a ʼgü ˗sü ꞊ya këˮsuʋ̈ ˗sü ˗dedewo. ˗A ˗ gɛn ʼbha ˗nu ˗ga ʼö yö: ˗dhɛkpaɔyi ꞊plɛ ya˗ ˮpiʋ̈, ʼBiya ˗dhɛ ˗gɔ ˮsiaa˗ ꞊yën˗zian ʼka, ꞊zang ˗nu ˗wo kë ꞊kwan ˗mɛ ꞊plɛ ˗zë˗kpinngga ʼkpii˗ ʼö ʼwodhɛ Nagi Abrogwa, ˗a ˗ta. ˗ Wo ˗kan ˗a ˗nu ʼgü kö˗wo ꞊kwaan sië Modhitanimi do ˗bha ˮdhɔɔkɔ ʼgü, kö buu ˗ya ˗nu ˗gɔ. ʼÖ gun kë sië ˮdhʋ̈ ˮtʋ̈ng ʼö˗ ʼgü bha, kö ˗dhɛ ˮwɛɛ ʼbha ʼgü ʼzükö ʼwɔn yaakëmɛ ˗nu ꞊wagɔ do ˮdhiʋ̈ ʼgbaannu, kö ꞊wa buu dɔ ˗a ʼgü ˗mɛ ˗nu˗bha. De ʼö˗ ˗kɔ ʼö ꞊mɔɔ ʼko ˗zë ʼmɛ ʼö buu ʼdhö˗ ˗gɔ, ˗a ʼka ˗sü ˗bha? ˗A ˗kë ˮdhʋ̈ ˗sü bha˗ ʼgü, ʼmɛ ˗nu ʼö ʼwo gun gɔ ʼgü bha, ˗wo kë ˗a ˗nu ˗kpoo ˮpɛɛpɛdhö ʼö
ʼwo˗ ˗naa pë ꞊gban sü ʼö˗da ʼka ˗a ˗naa gɔ ˗bha. ˮTʋ̈ng ʼö ʼkwa ˮwɩ sië˗ ʼkaʼzü bha kö ˮLʋgwaadhö, ˗gblü˗ko˗yömü. Mɛbhɩɩdhe ʼö ga ˗yö˗gun ˗ziisü. ˗A ʼdhɛ bha ˗a ziaan ʼgü ʼzü, ʼpödhɛ ʼbha ʼö ʼwo˗ Fanngolo ˗dhɛ ʼkë˗Dukwitaa () ˮpɛɛn ʼka kö ʼko ˗ya ˗da ʼpëëmɛ˗nu waa˗ ˗dhɛng ˗nu ꞊zinngʼgü. ˗Aga, ʼyö ʼwɔn yaakëmɛ ˗nu ʼwo ˮsiʋ̈ ˗daʼpö˗ bha˗ ʼka, ʼyö ˗gʋ̈ ˮpɛɛpɛdhö ʼö˗ ˗dhɛ ʼdhö˗wɔ ꞊dhɛ ˮsiʋ̈ yaantadhɛʼdhö. ꞊Ya ʼgo mü ʼzü, kwaa ˮKɔdivuaa ˗dhɛ ˗gɔ ˮdhuʋ̈ ꞊yën ˗zian ʼka, Bɔngdugu ˮsɛ ʼgü, ʼkwi ˗pö ʼnë ʼbha ʼö ʼwo˗ ˗dhɛ Nasian ˗a ʼgü, ˮKumana ʼsɛɛnnë ʼö gun˗ya ˗sü ʼka˗ ˗gɔ ˮdhiʋ̈, ꞊ya gun ꞊ya ʼdho ʼwɔn yaakëmɛ ˗nu ʼko ˗sɔn. ˮSu ˗kaɔng ꞊plɛ ö ga ˮsaɔdo(26) nü ʼö kë˗ ˗kë, ʼyö gun ˗naa nu˗ ʼö ˮgblʋʋ ʼgü. ˗A nu ˗gɛn ˗mü ꞊dhɛ ˮsɛ bha, ˗a ʼgü ʼnë ˗nu ʼwo ˗kë mɛ˗tiaandhe ˗nu ʼka, nü ʼwo dho ʼö ʼwo yö˗ ˗bha, ʼwo ꞊bhɛa ˗a ˗dhɛ, ʼö ʼwo ˮplünng bho ˗a ˗dhɛ ꞊dhɛ ꞊ya nu, wo ˗dho wo ˮtʋ̈ng kë˗ ʼgü. Wo ˗dho dɔ˗ ˗a ˗gban ˗gɔ kö ʼwɔn ˮwɛɛʼbha ʼya ʼdho˗ ˮdhiʋ̈ ꞊slɔɔʼzü. ˗Dhɛ ˮwɛɛ ʼdhɛ ʼö ˗këDivo ˗dhɛ ʼka, ʼwɔn yaakë ˗mɛ ˗nu ʼö ʼwo ˗kë ˗yö mɛ˗nu ˗gɔ ziaan˗ ˗mɛ ˗nu ʼka, ˗a ˗nu ˗wɔn ˮsiʋ̈ ꞊ya gun꞊ya ziö ˗kɔ ˮpɛɛn ʼdhɛ bha ʼka. ˮKɛɛ ˗Zlan nuwɛɛ, ˗waa mɛ ʼbha ˗nu ʼkun ʼwɛɛgü˗wo ˗kaso ʼgü ˗dede ya ʼgü. ˗Dhɛkpaɔyi ꞊plɛ ʼö ya ˮpiʋ̈ ʼzü, ꞊minitrë zii do ʼbha ʼö ʼwo˗ ˗dhɛ Liabi ʼDua˗ ʼögun ʼwɔn ˮpɛpɛ ʼö ˗kë naɔ ma ˗sü ˗nu, naɔ ˗yö mɛ ˗bha ˗sü ˗nu ʼka, ʼö ˮkwi ˗nu ʼwo woo pë ˗dhɛ kɔnminikasiɔn bha, ˗a ꞊minitrë ʼö bha, ꞊kwanmɛ ˗nu ˗wo kë ˗da ˗ a ˗ta ˗a ˗gɔ ʼkɔɔdhö ʼBiya, ˮKwanngdhɛ ʼö ʼwo˗ ˗dhɛˮAnnggle bha˗ ʼgü. Atanna nuwɛɛ, ʼwii kë˗ zë. ʼWɔn ˮpɛpɛ bha ˗ya ˗zɔn꞊dhɛ dha ˗ya ban kö pë yaa ˗ya˗da ˮyi ʼka. ꞊Ya kë ˮdhʋ̈ kö kwa˗ pö ꞊dhɛ ˗gblü ˗ya ˗da, ˮdhinaa ˗ ya ˗da kö ʼwɔnyaakëmɛ ˗nu ꞊wakë ʼgbɛ. ꞊Ya ʼgo yö ˗zë ˗a ʼgü, ʼwɔn ʼdhɛ ʼö dho ʼto˗ kwa ˮtʋʋdhö yö˗mü ꞊dhɛ ˗yö ˗së kö ʼkwa˗ kë꞊dhɛ Nasian ˗mɛ ˗nu ʼdhö, ʼkwa ʼdho kwa ʼko ˗dhɛ, kö pë yaa këmɛ ˗nu bha, ʼwa ʼdho ziaan ꞊slɔɔ˗ kö ˗wo ˗da kwa ꞊zinng ʼgü. ˮKpʋngtaadhɛ ˗wɔnʼWɔn ʼö ˗gban dhebë ˗nu ˗wɔn ˗bhaˮKwi ˗a ˮsu ʼö ˗kë ʼmaasü ʼka, ʼö ʼkwa˗ ˗dhɛ ˗zaka ˗ya bhɔ bha, ˗a ˗dhɛkpaɔyi ˗blɛɛsü ʼö ˗kwɛ ˗dee ya ʼgü bha, ʼyö dhebë ˗nu ʼö ʼwo ˗kë 2
꞊minitrë ˗nu ʼka ˮsɛgɔ ꞊gban ˮpɛpɛʼgü ˮkpʋngtaa ʼö ˗da ʼka ˮsɛgɔ ˮdhiʋ̈˗mɛ ˗nu ʼö ʼwo ˗kë plezidang ˗nu ʼka, ˗a ˗naa dhebë ˗nu ˗bha, ˗wo kë ˗loo wo ʼko ˗ta ꞊mlɛɛkɛɛn ˮsɛ ʼgü. ˗A ˗nu ˗bha ˗kpan ʼkwëë˗ ˗kɔ suu ʼö ˮdhʋ̈bha, ʼwo ˗ya ˗a kë ˗sü ˗bha ˗a dha ˮyi ˗kwɛ ˗kaɔng ˗yiisiö ö ga ˮsuɩsiö ˗

ˮNimlʋʋ 002 ˗Zakayabhɔ ˗Kwɛ 2005	naa ˗bha nü ʼö bha. ˗A ˗nu ˗bha ˗ kpan ʼkwëë˗ ˗sü bha, ˗a ˗gɛn ˗mü꞊dhɛ ˗wa ˗kë ˮdhʋ̈ kö ˗kɔ ʼö gɔɔnwaa˗ dhebë ʼwo dho ˗a kë ʼka kö ˗wokë do, yë ʼö gɔɔn˗ ˗yaa kë ʼwo dho ꞊mɔɔ˗ ˗bha ʼwo ˗kë ʼpö, ʼwɔn ʼö gɔɔndho kë˗ ʼö dhebë ꞊de ʼpö dho ꞊mɔɔ ˗bha, kö ʼwo wo ˗zo ʼgɔn ˗a ˗nu˗wɔn ˗ta; kë ˮdhʋ̈ kö dhebë ˗duɛɛ waa˗ gɔɔn˗ ˗duɛɛ ˗wo ꞊mɔɔ woˮkwëë ʼwɔn ʼgbɛ ʼgü, kö˗ ˗nu kë ˗yë ʼya ʼdho kë˗ doseng pë ˗kpa ˗sü ʼka. ʼWɔn ʼö ˗gban troo ˗nu ˗bha˗A ˗kë ˮdhʋ̈ ˗sü bha˗ ʼgü, dhebë ꞊bhlëësü, ꞊bhlëësü ˮpɛpɛ ʼö ʼwo bha, ˗a ˗nu ˗wo ˗yö kë ˗kë ˗a ʼgü do ʼöʼwo˗ pö ꞊dhɛ ˗naa ꞊gblɛɛn kë ʼö˗ wodhe waa˗ gɔɔn˗ ˗nu ꞊zinng ʼgü bha, ʼyaa kë ˮdhʋ̈ ˮsɛ ʼyaa ˮgla. ˮSɛ ʼdho nü ʼö wo ꞊taama. Yö nü˗ ˗wɔn ʼgü ʼyö ʼwo pö ꞊dhɛ ʼwo ˗a ˮslë ˗dede mɔɔ˗ ˗bhakö waa˗ gɔɔn˗ ʼwo ꞊mɔɔ wo ˮkwëë. Yë ʼö gɔɔn˗ ʼö˗ ˗kë ʼö ˗kë ˮsɛ ˮgla ˗yë˗zë ˗a ʼka, ˗a ˗dhɛ ˗ya ˗bha kö woo ꞊de ʼpö ˗wa nu˗ ˗nu ˗dhɛ kö ˗wa kë. Kö˗yö kë ˮdhʋ̈, ˮflɛɛ fiëë ˗yö ˗dho kë˗. Mɛ kë ˮyɔɔ ˗wɔn ˗ga ˗bhaa ʼgü ˗sü, ˮgbɩɩ˗ ˗ta ˗wɔ dhebë ˗ta ˗ sü, ˗zuaazë ˗sü ʼö ꞊ya nu ˮyua yaa ʼö ˗yaan ʼsü ˗dhɛ ʼyaa ˮgbɩɩ˗, ˗a ʼka ˮtʋ̈ng ya ʼgü bha, ˗a fiëë ˗yömɛ wɔkɔ ˗nu ʼgü˗dho kë˗. Dhe ˗bɔn kë ˗sü, ˗kë ʼwɔn ʼgbɛ ˗dhɛ ʼgü ˗sü ʼö tii, ʼsëëdhɛ ˗wɔn ˮgblʋʋ ˮpiʋ̈ bha, ˗a ˗nu ꞊gban ˮpɛpɛ fiëë ˗yö ˗dho kë˗; ꞊naɔɔ ꞊slɔɔ ˗sü, ˮsɛ ˮgla ˗ sü, mɛbɩɩdhe ˮgla ˗sü ˗nu ꞊gban ˗wo ˗dho kë ˗tiaandhe, ʼö ˗ tosɛa kë ˗sü din ʼdhö ˗dhi. ʼÖ ˮsɛ yö ʼwaannu, ʼö ˗kë ʼflëë˗ ʼgü dhe ʼö ˗kë ˗dhɛ ꞊gban ʼgü. ˗Yakwëë˗ ʼkpii˗ ʼö kë ˗kë ˮdhʋ̈꞊mlɛɛkɛɛn ˮsɛ ʼgü bha, ꞊minitrë ʼö ˗ kë dhebë ʼka kwaa˗ ʼKɔdivuaa ˗sɛ yaʼgü ʼö ʼwo˗ ˗dhɛ Zanö Pömɔ, ʼö yö nü ʼkɔdhi ʼgü ˗wɔn ˗nu, dhebë ˗nu ˗wɔn, ʼnë ˗nu ˗wɔn ˗nu ,ʼwo ˗gban ˗a ˗bha bha, ˗yö ˗gun ˗a ˗ta, waa˗ ö ˗dɔ ˗bha ˗nu ʼö ʼwo ˗kë dhebë ˗nuʼka, ˗a ˗nu ꞊gban ˗wo kë ˗dho. ʼKwa˗ pö ˮdhʋ̈ kö kwa˗ ˗pö ꞊dhɛ ˗a˗dhɛ ˗ya ˗bha kö kwaa˗ ʼnë dhebë˗nu, kwa dheebhang dhebë ˗nu, kwaa˗ dhebë ˗nu, ˗a ˗nu ˗dhɔ ˗yö kwa kë kö ʼkwa˗ ˗nu ˗wɔn ʼkun ˮgbɩɩ˗, ʼkwa dɔ ˗a ˗nu ˗gban ˗gɔ yi ꞊gbanˮpɛpɛ ʼka kwaa˗ ˗tosɛa ʼgü. Mɛ tii ˮsinima ˗wɔnMɛ tii ˮsɛ ʼö ˗kë BuukinaFaso ʼka bha, yö nü ʼö ˗ya kë ꞊sië ꞊sië ʼyö kwaa˗ mɛ tiiˮsɛ ˗nu ˗to ˮdhʋ̈ ˗sü ꞊gbanʼgü, ʼyö ˮsinima ˗troo ʼkpii ꞊ya kë ˗a ˗bha. ˗Wa troo bha˗ ˗dhɛ FESPACO. ꞊Ya kë ˮdhʋ̈ mɛ ˗nu ˗wo ˗go ˮsɛsuu ꞊gban ʼgü ʼö ʼwo nu˗ ˗ta. Troo bha ˗a kë ˗kɔ˗kaɔngdo ö ga ˮsiʋ̈ (19) ˗naa ˗yö ˗bo ˗dhɛkpaɔyi ꞊plɛ ya˗
ˮ piʋ̈ Buudina ˗dhɛ bha, ˗a ʼpö˗ ʼkpii˗ ʼö ˗kë Wagaduguʼka bha˗ ʼgü. ꞊Ya kë ˮdhʋ̈ troo bha˗ ta, ʼyö mɛ ˮpɛpɛ ʼö ʼwo ʼwɔn ʼdhɛ ʼö ˗gbanˮsinima ˗wɔn ˗bha ʼö ʼwo ˮyan dɔ ꞊wa wo kë ˗yë ˗nubha ˗a ˗nu ˗zɔn, ʼyö ʼmɛ ʼdhɛ ʼö ˗a ˗kë ˗së, mɛ ꞊gban ˗waa dɔ. ˗A ˗kë ˮdhʋ̈ ˗sü bha˗ ʼgü, mɛ kaɔngdo ö ga ˮsuɩsiö ˗wo kë gɛnyɛn, ˗wo kë˗ ˗kë ˗së. ˗A ˗nu ꞊gban nuwɛɛ ˗bho ʼka ˗pë kö ˗a ˗nu faan ˗yö dɔ bha, ˗a ꞊gban ˗loo ʼko ˗ta ˗sü ˗yö ˗gunˮmiliɔn 38.500.000 f. ꞊Dhɛ ʼö go ˗a ˗nu ʼgü, mɛ 30 ˮwɛɛ ʼbha ˗wo ˗dɔ ˗a ˗nuˮ piʋ̈. Kwaa˗ ˮ yʋʋ ˗mü, mɛ yö kë ˗go kwaa˗ ˮ Kɔdivuaa ˗sɛ ya˗ ʼgü ʼö gɛnyɛn. Troo ʼkpii˗ bha, ˗a ˗wɔn ʼö gun ˮsɛgɔ ˗nu ʼö˗ ˗nu ꞊kwɛɛ˗
ʼgbaandhö, ˗wo ˗gunˮsaaga. Wo ˗mü: Buukina, Mali, Niziɛɛ, Benɛ, ˮKɔdivuaa, GineBiso, Sernegalö, Togo, ˗a ˗nu ʼka. Troo ʼkpii˗ bha ˗a ˗ya ˗gɛn˗mü ꞊dhɛ ˗yö ˗kë ˮdhʋ̈ köˮsinima ˗wɔn ʼö kwaa˗ mɛ tii˗sɛgɔ ˗nu ʼgü bha, ˗yö kë ꞊bhlëësü ˮ kpʋngtaa ˗dhɛ˗to ˮdhʋ̈ ˗sü ʼgü ˗mɛ ˗nu꞊gban ˮyan ʼgü. ga ʼgü, ˗a ʼdhɛ ʼö to ˗a ꞊gban ˗ya ꞊nëng nü˗ ʼka, ʼö˗ ˮyi ʼdhö˗ ʼgü ʼö ˮnɛɛnɛɛʼka. ˗A ˗dhɔ ˗yö ˮkwi ˗nu ˗ kë˗dedewo ˗a ˗nu ˗gɔˮsɛ ʼgü. ˗Wo ˗dho ʼka ˗a ˗ nu ˗gɔ ˮsɛ waa˗ kwaa˗ mɛ tiiˮsɛ ˗kpɛa ˗nu ʼgü ʼö ʼwo˗ ˗nuˮdhɔɔ dɔ. Kwa ˗mɔɔ ˗a ˗bha ʼöʼkwapö꞊dhɛˮyʋ̈ˮYʋngbhɔklɔɔ ˮpɛɛnʼköKakao ˗saan ʼyaa mü, ʼyö ʼwo wo wë ꞊slë ʼzü pë ˮwɛɛʼbha ˮpiʋ̈ ˗ee? ˗A kë ʼö ʼwowo ˮdhʋ̈ bha, ˗wa ˗zɔn kwa ˗dhɛ ꞊dhɛ ꞊ya kë döng ʼka, kö ˗a ˗dhiö ˗sü ʼö ʼgbɛ ʼyö˗së. ꞊Ya kë ˮdhʋ̈ ʼyö ˗a ʼbha ʼyii˗ ʼkun ʼyö ˗a ʼbha ʼdhökun. ˮTʋ̈ng ʼö ʼkwa dɔ ˗a ʼka ya, mɛ bhɩɩdhe ˗gɔwɔn ˗ya kë ʼgbɛ. Kö ʼkii ü ˮtʋ̈ng ʼto pë doseng ta ˗sü ʼgü, kö ˗a sɔng ˗yö ˗pö, kö ʼbha ʼto. ꞊Ya kë ˮdhʋ̈ kö ʼkwa ʼdhokwa ˮtʋ̈ng kë˗ pë doseng˗yë kë ˗sü ʼgü. Yë ʼgbɛ kë ˗sü bha nü mɛ gba ʼwëë ʼgbɛ ʼka, ʼyö saanˮ fiëë ˗yö ˗kë. Mɛ ꞊slɔɔ ˗pë ˗nu ˗wɔnTapë ˗dee ʼö ꞊ya nuʼWɔn ˗së ʼö ya ˗yö ˗këˮdhʋ̈ˮYʋngbhɔklɔɔ(Dimbokro) ˗kwɛ ˗dee ʼö ya ʼgü, ˮkwi ˗a ˮsu ʼö ˗kë ʼmaasü ʼka, ʼö ʼkwa ˗zaka ˗ya bhɔ ˗a ˗kë bha, ˗a ˗dhɛkpaɔyi ˮsɔɔdhu ˗naaʼka. Tapë ˗dee ʼbha ʼö ꞊ya nu ˗wa ˗dhɛ kazu. ˗Yö ˗bhɔ ˮgwɛɛ ˗bha. Tapë ʼö ˮdhʋ̈ bha waa˗ bho, ˗a ga ʼö bha ʼwo˗ ꞊slë ʼgü pë ˮgla꞊mangzii suu ʼkpii˗ ʼö˗ ʼgü, ʼwo˗ ˗dhɛ ˮkwi ˗wo ʼgüUzinö, ʼö dho kë˗ mɛ këng ˗yiisiö yë kë ˗dhɛ ʼka, waa˗ ˗dhɛ dɔ ˮYʋngbhɔklɔɔ ˗dhɛbha˗ ʼgü. Kwaa˗ ꞊minitrë Ausu ʼö pë ˮpɛpɛ ʼö ʼwo꞊mɔɔ ˗zë wo˗ ˗bha ʼö ʼwo ˗gla ꞊mangzii ˗nu ʼgü, ˗a ˗nu ˗wɔn ʼö ˗gban ˗a ˗bha, yö nü ʼö kë dho ˗dhɛ bha ˮdhiʋ̈ˮpʋ ʼmaasü˗dhɛkpaɔyi ˮsɔɔdhu ʼö gunbha˗ ʼka. Tapë ʼö ˮdhʋ̈ bha, ˗aʼtɔngdhöˮgblʋ̈ˮsɔɔdhu(5000) woo˗ slëë ʼgü ˮYʋngbhɔklɔɔ ˗dhɛ bha ʼgü. Kwaa ʼwɔn dɔ ꞊dhɛ ˗wa ˗dhɛ ˮkwi ˗wo ʼgü anakadë. Anakadë ʼö bha ꞊ya ʼgo ˗a
ʼWɔn ʼö ˗gban ˗potaasü ˗wɔn ˗bha. 3

ˮNimlʋʋ 002 ˗Zakayabhɔ ˗Kwɛ 2005
ʼWɔn ʼö ˗gban polio ˗bhaˮSu ʼö ʼkwa ˗dhɛ ʼzëzë, ʼö ˮkwi ʼdhö ˗dhɛ Fevrie bha, ˗a ˗dhɛkpaɔyi 25 bha ʼyö ʼnë ʼsɛɛnnë ˗nu zua ˗sü ʼö ˮyuaʼwo˗ ˗dhɛ ˮkwi ˗wo ʼgü polio bha ˗azü ˗yö bho˗ ʼka. ˗A ʼdhɛ ʼö ˗kwɛ ya ʼka ˗a zü ˗yö ˗bho ˮDaloa ˮsɛ ʼö ʼwo˗ dhɛ ʼzü ꞊zloo ˗pö ˮsɛ ʼgü bha, nü˗ ʼgü. ꞊Minitrë ʼö ˗kë kwa ˗dega ˗a ʼnë ʼka, ʼwo˗ ˗dhɛ Lübɛɛ Mabri Tuakösë, ʼö go ˮDanneëng ˮsɛ ʼgü,  ʼö ʼwɔn ʼö ˗gban ˗potaasü ˗wɔn ˗bha ʼö ˗gban ˗a ˗bhabha, ˗yö ˗gun mü. ʼWɔn bha kwaa ˮKɔdivuaa ˗sɛ ˮdhiʋ̈ ˗ziö wo ˗mɛ ˗nu ˗ wa ˗pö ꞊dhɛ ʼmɛ ʼö ˮdhʋ̈ dodo ʼkakwa ʼgü, ˗yö ö ʼgü dɔ ˮgbɩɩ˗ kö ˗kwɛ ˮsaɔdhu, ˗kwɛ ˗kaɔng do ˮpiʋ̈ kö ˮyua ʼö ˗kë polio ˗yua ʼka, ʼö ʼnë ˗nu ˗sɛɛ ˗siö bha, ʼya ʼdho ʼnë ʼbha ꞊slɔɔ ʼzü. ˗A ˗wɔn ʼgü, kwaa˗ ˮsɛ ˮdhiʋ̈ ˗ziö wo ˗mɛ ˗nu bha, ˗wo kwaa˗ ʼnë ˗nu ʼö ˗nu ˗kwɛ ʼö dho ʼö yö ˮsaɔdhubha, ˗a ˗nu zua ˗sü ˗bha. ˮYua bha ˗wɔn ʼgü ʼzü, ˗kɔlookota ˮgblʋ̈gblʋ̈ ʼbha ˗nu ʼö ʼwo ˮkpʋ̈ngtaa, ʼö ʼwɔn ʼö ˗gban potaasü ˗bha ʼö˗ do ˗yö öˮtʋ̈ng ˗kë ˗a ʼgü, ʼö ʼwo ˗a ˗dhɛ OMS, ʼö˗ do ʼbha ʼwo˗ ˗dhɛ UNICEF ʼö ö ˮtʋ̈ng ˗kë ʼnë ʼsɛɛnnë ˗nu ˗wɔnʼgü, ˗wo wo ˗de nu ˗sü ʼka ʼko ˗zë ˮyua bha˗ ʼka ˗sü ˗dhɛ. ˗A ˗wɔn ʼgü, ˗wo ʼmɛ ˗nu ʼö ʼwo dho yë bha˗ kë ˗a ˗nu ˗kɔ ꞊wlöö kwa ˗gɔ ˮsɛ ya ʼgü ˗a mɛ ˮgblü ˗kaɔng
˗yaaga (30.000) ˗nu ʼsü ˗sü ʼka. Kwaaplezidang Gbagbo Lorang ˗yö ˮmiliɔng këng ˗yaaga nu ˗sü ʼka kö ʼnë ˗nu ˮdhɛ ˗yö kë ʼka. ʼWɔn bha ʼyö ˗dhi Lübɛɛ Mabri Tuakösë ˗dhɛ ˗dedewo ʼyö˗ nuwɛɛ bho. ꞊Ya ʼgo mü ʼzü, ˮKɔdivuaa ˗sɛ ˗to ˮdhʋ̈ ˗sü ˗bha ˮkɩsʋ bha, ʼwëë˗ ʼö ˗ziö midhiaa do ˗ta ˗yö ʼsü ˗sü ʼka˗ ʼgü ʼö nu˗sü ʼka ꞊dhɔtrɔɔ ˗nubha ˗a ˗nu ˗dhɛ kö ˗wo kwaa˗ ˗në˗nu ˮdhɛ kë˗ ʼgü, kö ˮyua bha ˗yö ʼgo kwaa ˮsɛ ʼgü. ꞊Ya ʼgo mü ʼzü ˮsɛgɔ ˮwɛɛ ʼbha ˗nu ˗wo kë miliaa do ˗nu kë ˮdhʋ̈ kö yë bha ˗yö kë ˗dhɛ ꞊gban ˮpɛpɛ ʼgü ˮKɔdivuaa ˗yayö ʼka ʼko ˮdhiʋ̈. ꞊Ya kë ˮdhʋ̈ kö ʼwɔn ˗së ˗dede bha. ʼWɔn ʼö ˗gban troo ʼnë ˗nu ˗bha
Pë ˮbin ꞊plɛ ya ˗a ˗nu ˗ga ˗së ˗dede ʼka. ˗Wo ˗bhɔ wo ʼkwëë˗, ˮkɛɛ ˗a do ˗zë ʼka ˗dhɛ ˮsaaga ˗ya ˗bha. ˗A ˗nu ꞊mɔɔ˗. ˮYɩɩ ˗wɔnʼNëglɔɔn ʼnë do ʼbha bha ʼyö ˗gban ꞊gee ˗gɔ. ˗Kpo ʼö ʼwowo ˮdhɛɛdhö, ʼyö˗ pö yöö ˮyɛdhɛ kë ˮsiëë˗ ʼka mɛ ˗nu ˮyan ˮdhiʋ̈ ˮdhɛɛdhö ʼmü kö mɛ ˗nu ˗wa pö ö ˮgbɩɩ˗. ˗Aga kö ꞊gee bha ꞊ya ö ˗kɔ ziö˗ ˗bha ˗blɛɛ ʼgü, kö ˗yaa gën ˮkan, ˗ ˮGwʋ̈ngKwa˗ ˗pö kwa ˗de ˗wo ʼgü ꞊dhɛ: « ˗Slëslë nü ʼö ꞊gwan ˗kan. » yaa lɔɔ ꞊ya ö ˗gɛn yö˗ ˗ta. ˮKaa ʼö ʼmɛ bha ˗a zü ˗bha, ˗yaa zü kë tii ʼka ꞊ni. ˗A ˮdhiʋ̈ ˗zian nü ʼö yöö ö ˗kɔ kpa˗ ˗ta, ˮiin ˗a zü kpö nü yöö ˗a ˗gblɛɛn ʼkpɔ ˗ee? ꞊Gee ꞊de ʼpö yaa˗ ˮpiʋ̈ ʼö ö ˗gɛn ʼgo ˗blɛɛ bha˗ ˗ta... ʼKwa˗ pö ˮdhʋ̈ kö kwa ˗pö ꞊dhɛ bhiʼö ʼü ˗kwaa ʼsëëdhɛ ʼö ya ʼü ü ˗de nu˗sü ʼka ˗a ˗wo pö ˗sü ˗dhɛ ˗dedewo
Pë ˗Wlangda ˗sü
o kë ˗sü ʼka. ˗A ˗blɛɛsü bha ˗wa ˗dhɛ ʼWAA ʼWƆN YAA ˮYƆƆBHO ʼWƆN YAA ʼKA. Mɔyan. ʼSëëdhɛ bha dhiang ˗wo ˗nu ʼö ʼwo˗ ˗gü, ˗wo ˗tiantiandhe ˗dedewo. Mɛ ang˗ kë ˗wo ˗nu, ˗gleng ˗da ʼnë ˗nu ˗bha ˗wo ˗nu ꞊gban ˗wa ʼgü. ˗Yö ˗ya ˗sü ʼka wo ʼgü. ˗A ˗pë ˗yö ˗kë ˮkwi ˮsɛ ʼö ˗kë ꞊Dhusi ʼka, ˗a ʼgü. ˗A ˮdhiʋ̈ ʼto ˗dhɛ bha, ʼka˗ ʼgü ˮkwi ˗wo ʼgü. Pë ˮbin ʼö ˗ta yö nü ʼö ˗ya ka wëëdhö bha. do ʼbha ˗yö ˗wo ˗sü ʼka blowo ʼgü. ˗Wa ˗dhɛ ˗Zuu ʼgü bhuö ˗dhɛ bo ˗kɔ. ʼSëëdhɛ ˗Kɔ ʼö dho kë˗ ˗bha kö ü ˮyan ˗nu ʼö ˗zio ʼwɔn ʼgü ˗gblü ˗bha ˮtʋ̈ng ya˗ ʼgü, ü lɔɔ nü˗ ˗dhiang zë. mü ꞊dhɛ kwaa˗ ˗kwɛ ʼdhö, ˮsu waa˗ ˗dhɛkpaɔyi ʼdhö, ˗a ˗nu dhong ʼsëëdhɛ ˗së 4ɔ ˗mü Sɔ ʼyuögü ꞊dhong˗ ʼsëëdhɛ. ʼwo bha ˗ka ˗dho ˗kpan ˗a ˗nu ˗bha ˗blɛɛsü ʼgü, ˮBiya, ʼSilö. ˗A ˮnimlʋʋ ˗mü 22˗ bha, ˗a ʼkun ˮgbɩɩ˗, ü ʼgü ʼya ʼdo ga˗. ʼDho˗ ʼka ˮlɛɛdhö ˮlɛɛdhö, ü ˗dho ˗a dɔ˗ yi do ʼka. 
ˮNimlʋʋ 002 ˗Zakayabhɔ ˗Kwɛ 2005	
ʼKa ka bo ʼsëëdhɛ ya˗ ˗wo pö ˗sü ʼka, ʼwɔn ʼbha ꞊ya kë ka ˗gɔ kö ʼka pö yi ˗dhɛ, ˗ka ʼsëëdhɛ kë kö ʼka bɔ. Yii˗ ʼdrɛsü ˗mü 08 BP 857 Abidjan 08 ʼka. Tel. 22.43.12.72. ʼMɛ ˗nu ʼö ʼwo ʼsëëdhɛ ʼö ya˗ ˗kë, wo ˗mü ꞊Sai Zoziasü,  ˮDhɔɔgbö Zafe, ꞊Kesɩ Mɔyan Dhifɔngsü, Valangtɛn Vidrinö waa˗ Edhɛna Pɛdhɛkwalösökaya ʼö˗ ˗nu ꞊gban ꞊plɛ ʼwo go Dhusi ʼö ˗da ˮAnɛsü ʼö go ʼSuisü,  ˗a ˗nu ʼka. ʼKa yën ʼsëëdhɛ ꞊nɛ ˗a pö ˗sü ˗bha ˗ka ka ˗bha ˗zotadhe ˗nu nu yi ˗dhë. Yi ʼyan ˗yö ka ˗bha ʼsëëdhɛ ˗nu ˗gɔ kö ʼka˗ bɔ yi ˗dhë. Mɛ ˗nu ʼwo ʼsëëdhɛ ʼö ꞊nɛ ˗a ꞊bɛɛn ˗an ʼtɔ ʼwo ꞊nɛ Zoziasü Saigbö, ˗Kese Mɔyan, Zafe ʼDhɔɔgbö, Valangtɛn Vidrinö. Yi ˗bha ʼsëëdhɛ kë ˗dhɛ ʼnimlo ʼö ꞊nɛ: SIL 08 BP 857 Abidjan 08 Tel: 22 43 12 72 5

ˮNimlʋʋ: 003 ꞊Zaɔʼ bho ꞊glööbɔ ˗kwɛ 2005 	ˮsu ˗bha ʼsëëdhɛ ˗mü	 Dhiang ˗wo ˗tiaandhe
WƆN ˗TAƆNG ˗MA ʼGÜ ʼSËËDHƐ
ʼSëëdhɛ ya ˗yë ˗kë ˗mëwɔn ʼgü? ˗Më ʼö ˗kë ʼyö bhii ü ˗de ˗wo pö? Sëëdhɛ ʼö ya ˗yö ˗kë ü ˗de ˗wo ʼgü ˗mëwɔn ʼgü, ʼyö ʼyii kë ˮKwi ˗wo, ˮDhima ˗wo, ʼGlɛɛ˗ ˗wo ˗nu ʼgü? ˗Ya ʼö˗ wo kwa ˗wo ʼgü bha, ˗yö ˗kë ˮdhʋ̈ kö ˗ya ˗zɔn kwa ˗dhɛ ˗blɛɛsü ʼgü ꞊dhɛ kwa ˗dega ˗wo ʼö ˗kë ꞊Danwo ʼka bha ˗yö ꞊bhlëë ˗sü ʼpö. ˗Wo ˗nu ʼö ˗Zlan ˗ya ˗nu ˗da bha, ˗a ˮwɛɛ ʼbha ʼyaa ꞊bhlëë ˗sü kö ˗yö ziö˗ ʼka˗ ʼbha ˗ta. ʼPë ʼö ˗a ˗dhɛ ʼdhö˗ ˗bha kö ʼkwa˗ kë, yö ˗mü ꞊dhɛ kö ʼmɛ ʼö ˮdhʋ̈ ˗yö ꞊bhlëë ˗ya ö ˗de ˗wo ˗bha kö ˗yö kë ˗tiaandhe ˗wo ˮwɛɛ pö ˗mɛ ˗nu ˮyan ʼgü ˮkpʋngtaa. Yö ꞊nëwɔn ʼgü, ꞊ya kë ꞊dhɛ ʼbhaa dɔ ü ˗de ˗wo ˗wo pö ˗dhɛ ʼka, kö ˗a ˗dhɛ ˗ya ˗bha kö ʼö sü ꞊dɛɛ ˗bha, ʼü ˗ya ˗a draan˗ ˗sü ˗bha. ˗A ꞊plɛ ˗naa ˗mü ꞊dhɛ ˗yö ˗ya kwa ˗de ˗wo ʼgü ˮdhʋ̈ kö ʼwɔn ˗nu ʼö ʼwo ˗këkwaa˗ ꞊Danwo pö ˮpɛɛn ˗ta, ʼwɔn ˗nu ʼö ʼwo ˗kë kwaa˗ ʼKɔdivua ˗sɛ ʼgü, ʼwɔn nu ʼö ʼwo ˗kö ˮkpʋngtaa kö ʼkwa ʼdho kë˗ ˗a ˗nu ꞊gban ˗wɔn ʼgü tii, ˮkɛɛ kö ʼkwa ˗a ʼbha ˗nu ma. ꞊Ya ʼgo mü, ˗a ˗dhɛ ˗ya ˗bha kö bhi ʼö ʼü ʼsëëdhɛ ya ˗a ˗wo pö sië bha, ʼü kë ꞊dhɛ mɛ ʼbha ʼö ʼwo Samadhi mi ˗kë ˗a ʼdhö. ʼMɛ bha ʼyö ˗kpan mɛ do ˗bha ziaan ˗ta kö ʼwɔn yaa kë ˗mɛ ˗nu ˗waa ˗gi, ʼyö dho˗ ʼka ʼyö ʼwo˗ ˮdhɛ ˗kë, ʼyö ˗kë ˮGwɛɛtaawo
ˮklʋ̈ʋ̈klʋ̈. ꞊Ya kë ꞊dhɛ Samadhi mi ʼkö bha ʼyii kë nu ʼnu ʼmɛ bha˗ ˗dhɛ, ˗mëwɔn ʼö gun yöö˗ ˮdhiʋ̈ ꞊slɔɔ? ʼMɛ ʼö ʼwo˗ ˗gi bha ˗yö ˗mɔɔ ˗bha ʼnu ʼö ga. ʼKwa˗ pö ˮdhʋ̈ kö kwa˗ ˗pö ꞊dhɛ kö ʼbhiikë dɔ ü ˗de ˗wo ˗gɔ ˮgbɩɩ˗ kö˗ ꞊bhlëë ˗yökë˗ ˗bha, ˮtʋ̈ng ʼbha ˗yö ˗dho ˗wo ʼö ˗kë ꞊dhɛng ˗pë ʼka, ʼö go ˮsɛ ˗bha. ꞊Ya ʼgo mü, bhi ʼö ʼü dɔ ü ˗de ˗wo ˗ya ˗dhɛ ʼka bha, ü këyɔɔ ˗ta ʼkun. Nu ˗a ˗dhɛ. Kë ꞊dhɛ Samadhi mi bha˗ ʼdhö. ꞊Ya kë ꞊dhɛ ʼwɔn ʼbha ʼdhö ü ˗gɔ kö ʼüpö yi ˗dhɛ ʼö ˗gban kwaa˗ ꞊Danwo ˮsɛʼgü ˗wɔn ˗bha, yii˗ ʼdrɛɛsü ꞊nɛ: 08 bp 857 Abidjan 08. Bureau Dan. Kwaa˗ ꞊danwo pö ˮsɛ ʼgü ˗wɔnʼWɔn ʼö ˗gban ꞊klang˗ ˗kë kwa ˗de ˗wo ʼgü ˗sü ˗bhaMɛ faan dɔ ˗wɔn ʼbha ꞊në ʼö yö. ˗Gblü ˗bha ˗kë kwaa˗ ˮpɛɛn ˗ta ˗sü꞊gban ʼgü, ꞊klang˗ ʼö ˗kë kwa ˗de ˗wo ʼgü bha ʼyii kë ʼgbaannu ˮMaaˮsɛ ʼgü. ꞊klang bha ˗yö ʼdho ˗sü ʼka ˮdhiʋ̈ ˗së ʼka. Kwaa˗ ʼnë ʼö ʼwɔn bha ˗a ˗gɔ ʼö yö ˗sü ʼka˗ ˗bha ˮtʋ̈ngya˗ ʼgü, yö ˗mü ˮZɛ Emaniɛdhö ʼö go Klüügwinng, ʼö ˗kë ʼzü ʼsëëdhɛ ˗nu ʼö ʼwo kwa ˗de ˗wo ʼgü ˗a ˮdhɔɔdɔ ˗mɛ ʼka ˮMaa ˮsɛ ʼgü, ʼö bhɔkwëë ˗kë ꞊dheglizö UEESO ʼgü ˮMaadhö, ꞊në˗ ˗bha. ˮKwi ˗a ˮsu ʼö ˗kë Avril'ka ʼö ʼkwa ʼgo sië˗ ʼgü, ʼö ʼkwa ˗dhɛ ʼDannëng ˗wo ʼgü ꞊Zaɔ bho ꞊glööbɔ bha, ˗a ˗dhɛkpaɔyi ˮsaɔdo (6) ʼö bha, ˮZɛ waa˗ kwa dheebhang ˗nu ʼö ʼwo go ˮLʋgwaa ˮsɛ ʼgü, ʼ ˗ö ʼwo ˗kë mɛ ˗nu ꞊klang˗ kë ˗mɛ ˗nu ʼka Danwo ʼgü bha, ˗wo kë ˗yakwëë ʼkpii˗ ˗kë ˗a ʼka ˮLʋgwaadhö. ˗Wo kë ˗yakwëë bha˗ ˗kë «dhʋ̈ ʋ̈ kö yë bha ʼwo˗ kë sië ˗kɔ ʼ ˗ö˗ ˗bha, ʼö ʼdho sië ˮdhiʋ̈ ˗së ʼka ˗kɔ ˗nu ʼö˗ ˗bha, kö ʼwo˗ pö wo ʼko ˗nu ˗dhɛ. ˗Yö ˮdhʋ̈ tɛan˗ ʼka ꞊dhɛ ˗gblü ˗a ˮpɛɛn ta ˗dhɛ ˗mü, ˮkɛɛ ˗Zlan ˮnuwɛɛ; yë bha kwaa˗ ʼnë ˗nu bha, ˗wa ˗bha ˗dedewo ˗së ʼka. ˮMaadhö Liblövidhö ꞊klang˗ ˗kɔ do (1) ˗yö mü. ˗Dɔyagwinng, ˗a do (1) ˗yö mü. ʼMɛ ʼö ˗gɔmɛ ʼka yö ˗mü madamö ˮSadhiëë ʼka. Blungdhö ˮsia˗ ꞊yën, ꞊klang˗ ˗kɔ ˮsɔɔdhu (5) wo mü. ʼ ˗Mɛ ʼö˗ ˗nu ˗dhɛ ˮdhiʋ̈, yö ˗mü ʼGo˗ Zulö ʼka. ˮSanggwinng, ˗a do (1) ˗yö mü. ˮZɛ Emaniɛdhö do bha ꞊në ʼö˗ ˗gɔmɛ ʼka. Klüügwinng, ˗a do (1) ˗yö mü ʼö ˮSëë Denisü ʼ ˗ö˗ ˗gɔmɛ ʼka. ˮLʋgwaadhö, ˗a ˗yiisiö (4) ˗wo mü. ˗A ʼgbɛ ʼbha ˗nu ˗wo ˗dhö Gbiangwinng ˮsɛ ʼgü. ꞊Ya kë ˮdhʋ̈ kö kwaa˗ ʼnë ˗nu bha, ˗wo yë bha˗ ˗bha ˗dedewo. Kö Atanna ˗ya ˗nu gba faan ʼka ˗wo ʼdho˗ ʼka ˮdhiʋ̈ bha ʼaa ˗yö kë ˗oo?                              .                                    de  :     Aaˮkaa Anˮgan Aansaan aɔkaɔ aɔnʼdaɔn  bh˗bho dhdhe ee꞊wee ɛˮpɛ ɛɛ꞊wɛɛ 
ëëënëënɛaɛangwiniinɩɩɩkwng1ooɔɔnɔɔnöööu
ˮkëëʼkën꞊klëënˮkpɛagɛanˮ˗gwëˮbinˮiinˮwɩˮgbɩɩ ꞊kwaagbeng˗zooʼpɔˮyɔn꞊yɔɔnpötööˮsu
üüüünüünʋ̈ʋ̈ʋ̈ʋʋʋ
ʼgüˮgüü꞊blünglüünˮgʋ̈ˮbhʋ̈ʋ̈ˮtʋˮtʋʋ
˗Wo ʼdho ˗kɔ (   )              +      +      +     saa˗
ˮdhüʼkɔdë꞊zɛ˗dhɔˮklang ʼyënng  

ˮNimlʋʋ 003 ꞊Zaɔʼ bho ꞊glööbɔ
˗Kwɛ 2005
ʼWɔn ʼö ˗gban Diksiɔnngdhɛɛ ʼsëëdhɛ ˗bhaʼSëëdhɛ, ʼö ˗wo kpö ʼgbɛ, ʼö˗ ʼdhɛ ˮdhʋ̈ ˗a ʼklɔɔ˗ ʼdodo dho kë˗ ʼgü: ˗kwa de ˗wo ʼgü, ˮkwi ˗wo ʼgü, Dhuusi ˗wo ʼgü, ʼGlɛɛ˗ ˗wo ʼgü, ˗a ˗wɔn ˗yö ˮsia˗. ˗Wa ˗dhɛ ˮkwi ˗wo ʼgü diksiɔngdhɛɛ. M ɛ ˗nu ˗wa ˗yë ˗bhaʼSëëdhɛ ʼö ˮdhʋ̈ bha, ˗a kë ˗sü zü yö ˗bho ˗kwɛ ˮgblü ꞊plɛ waa˗ ö ga do naa ʼka. ꞊Ya kë ˮdhʋ̈ kö ˗a ˗kwɛ ˗yiisiö naa nü ʼö ya. Kwaa˗ ˗dhɛng ˗nu ʼö ʼwo ˗kë ˮKwi ˮpuu ˗nu ʼka, ʼö ʼwo go ˮsɛgɔ ʼö ʼwo˗ Dhuusi ˗kë ˗a ʼgü, ʼö yë ʼdhɛ bha ʼwo˗ ˮyan dɔ ʼgbaandhö, nü ʼö ʼwo yë bha˗ ˗bha. ˗Wa mɛ do ˗dhɛ VidrinöValanngtɛn ʼka, ʼyö ʼwo˗ mɛ do ˗dhɛ Ana ƐƐmanö. ʼMɛ ʼdhɛ ˗nu ʼö ˗nu ˮsaa˗ ʼgü dedewo ʼö ˮkwi ˗nu bha ʼwo nu yë bhakë bha, wo ˗mü Maagödhitö Boli ʼö ʼkwa˗ ʼtɔ kpɔ ʼWɔnsë bha waa˗ TomaBeaatö ʼö ꞊ya gun ꞊ya ꞊gwëëGbiaa ˮsɛ ʼgü, ʼa ˗nu ʼka. ꞊Dhuusi ˮkwi nu bha, woo do ʼwaa mü ʼö ʼwo yë ʼö ˮdhʋ̈ bha˗ ˗bha. Kwa ˗dega ˗a ʼnë ꞊plɛ ʼwo ˗kë ʼsëëdhɛ ˗slëëta ˗mɛ ˗nu ʼka kwa
˗de ˗wo ʼgü, wɛng˗ ˗nu nü yë bha ʼwokë ˗sü ʼka ˗dedewo. ˗Wa mɛ do ˗dhɛ ꞊Kesɩ Dhifɔngsi. Yö nü waa˗ Vidrinö ʼwo˗ ˗bha ˮGwɛɛtaa ˗wo ʼgü. ʼYö ʼwomɛ do ˗dhɛ Lo Zafe. Yö nü waa˗ Ana ƐƐmanö ʼwo˗ ˗bha Blowo ʼgü ʼpö. ꞊Ya ʼgo ʼsëëdhɛ bha˗ ʼgü, ˗a ˮwɛɛ ʼgbɛ ʼbha ˗nu ˗wo mü ʼö ʼwo˗ ˗bha. ˗Kwaa ʼgü ma ꞊dhɛ ʼsëëdhɛ ˮpɛpɛ bha ˗wo ˗kë ˮdhʋ̈ kökwaa˗ ꞊Danwo ʼya ʼdho kë˗ ˗ga ˗bhaaʼgü ˗pë ʼka. Kwaa˗ ˮKɔdivuaa ˗sɛ ʼgü ˗wɔnʼWɔn ʼö ˗gban ꞊klang˗ ˮgblʋ̈gblʋ̈ ˗nu ʼö ʼwo Nivɛɛsite ˗a ˗nu ˗bha
ʼWɔn ˗së ʼbha ʼö ꞊klang ˮgblʋ̈gblʋ̈ ˗nu ʼö ʼwoNivɛɛsite waa˗ ˗naa ꞊klang˗ gɔmɛ ˗nu ˗wa ˗da ʼgü yö ꞊nɛ. ꞊Dhɛ ʼö woo ˗dede ʼwoʼyaannu, ʼö ʼwo wo ˗zo gɔn, ʼyö ʼwo pö ꞊dhɛ ʼö ˗kë ꞊dhɛwoo˗ ꞊klang˗ ˗kɔ ˗nu, ʼsëëdhɛ ˗wo pö ˗dhɛ ʼö ˗kë꞊dhɛ ʼsëëdhɛ ˗yö ˗gun yöökë ʼnu mü, kö ˗wa ꞊loo mü wo ʼyaannu ˗wa ˗nu ˗wo pö bha, ˗a pë ꞊gbaan kë zii, ʼmɛ ʼö yöö dɔ ˗a ˗nu ˗gbangɔ kö dhɛ ˗nu ʼö ʼwo bha ˗wo ˗pëkë, ʼyaa ʼdhö, ʼyö woo ˗dede ʼwo wo ˗kɔ ˗da ʼwɔn bha ʼgü. ˗A zü ˗yö ˗bho ꞊klang˗ ʼdhɛ ˗nu ʼö ʼwo ꞊klang ˗kë Nivɛɛsite ˗dhɛ ʼdhɛ ʼöKokodi ˗dhɛ ʼgü, ꞊në ˗a ˗nu ta. ꞊Klan˗ ˗nu bha ʼyö mɛ do ˗yö ʼwëë˗ këng do (500 frs) bho, ʼyö˗ ˗naa ꞊klang˗ ˗gɔ mɛ ˗nu bha ʼmɛ ʼö ˮdhʋ̈ ʼö ʼwëë˗ ˮgblü do (5000 frs) bho. ˗Wa zü ˗bho ˮdhʋ̈ ˮkwi ˗a ˮsu ʼö ˗ziö ʼö ʼwo Mars˗kë, ʼö ʼkwa˗ ˗dhɛ ʼDannëng ˗wo ʼgü « ˗Zaka ˗ya bhɔ » bha˗ ʼgü. ʼWëë˗ ʼdhɛ ʼö ˗waa ꞊slɔɔ ꞊kö ˗ya kë ˮmiliɔng yaaga waa˗ ʼwëë˗ ˮgblükëng do ö ˗kɔ ꞊plɛ(3.600.000). ꞊Klang˗ ˗gɔ ˗mɛ ˗nu waa˗ woo˗ ꞊klang˗ ˮdhiʋ̈
ʼnë ˗nu bha ˗wa ˗kë ˮdhʋ̈ köguvɛɛnöma ˗yö ˮkan ʼnëʼbha wo ö ˗ta. ˗A ˗dhɛ ˗ya ˗bha ꞊dhɛ yö ꞊në ˗a ˗bha yëʼdhö ˗mü ʼnu. Kwa ˗wo ˗ya ʼgü do ʼyö ʼkwa ꞊klang˗ ˗nubha ˗a ˗nu nuwɛɛ ˗dede bho. Atanna ˗ya ˗nu ˗kɔɔwɔn dhi. ˗A ˗gɛn ˗mü ꞊dhɛ ʼö gun˗blɛɛsü ꞊ya kë ꞊dhɛ ˗kɔ ʼöbha˗ ʼdhö kö˗ ˗nu ꞊klang˗ kë˗dhɛ ʼyaa ˗tiaandhe, pë see ꞊në ʼö ʼwo˗ wo, ʼko ꞊në ʼö ʼwo˗ zë ʼyö mɛ ʼdhö ga, ʼö ꞊bhlëë ʼyaa ˗ya ꞊klang˗ ˗gɔ˗mɛ ˗nu oo, didhɛtëë ˗nu oo, ˗a˗nu˗bha꞊klang ˮkwanngdhɛ ˮgblʋ̈gblʋ̈ ˗nu
bha, ˗a ˗nu ʼgü. ꞊Ya kë ˮdhʋ̈ kögɛn ˗dee ˗së ꞊në kwaa ʼnë ˗nu ʼwo˗ sü bha. ꞊Ya ʼgo mü ꞊klang ˮkwanngdhɛ bha, ˗a ʼdhɛ ʼö ˗Buakɛɛ ˗a dhi ˗dee ˮpu ˗dhɛʼyaa ꞊gblɛɛn ʼzü. ˗Zianwo ꞊minisü ʼö ˗kë naɔ ˗yö mɛ˗bha ꞊minisü ʼka kwa ˗gɔ ˮsɛʼö ya ʼgü, ʼö ʼwo˗ ˗dhɛ Soro Giyɔngmö, ˗yö ˮmiliɔng ˮsaɔdo (6.000.000) nu ˗sü ʼka kö klang˗ ˮkwanngdhɛ˗dhɛ ʼö ˗Buakɛɛ bha, ˗a ˗dhɛ ˗nu ʼö ʼwo see˗ ˗sü ʼka ˗wa˗nu ˗pë kë˗ ʼgü. Kpʋngtaadhɛ ˗wɔnʼWɔn ˗kë ˗ta ˮpuu ʼka ˗sü ˗waa ˗yaflëë ʼgü ˗süDɔ ʼö ʼkwa wo ꞊dɛɛ, ˗dhɛ
꞊gban
ˮpɛpɛ
ʼgü
ˮkpʋngtaa, ʼwɔn ʼö ˗gban ˗ya ˗de ʼflëë˗ ʼgü ˗sü ˗bha, ʼwɔn ˗nu ˗kë ˗ta ˮpuu ʼka
˗sü ˗bha, ˗a ˗nu ꞊slɔɔ ˗sü ꞊ya kë ˮgbɩɩ˗. ˗A ˗kë ˮdhʋ̈ ˗sü bha˗ ʼgü, ˮkpʋngtaa, ˮpɛɛn ʼdhɛ ˗nu ʼö ʼwo ˗kë꞊Dhamlɛɛkɛɛn
ˮsɛ
˗gɔ
ˮdhuʋ̈˗ ꞊yën ˗dhɛ ˗nu, ˮsɛ ˗nu ʼö ʼwo ʼyënng˗ ˗wo2
˗zian ʼka, Mɛtii ˮsɛ ˗nu, sɛ mɛ ꞊gban ˗bha ʼka ˗a ˗wɔn
˗nu ʼgü, ˗ya ˗de ʼflëë˗ ʼgü yöö doseng ö bha pë ʼka. ˮwɛɛ ʼbha ˗nu ʼö ʼwo to ˗a
˗sü waa˗ ʼwɔn ˗nu ˗kë ˗taˮpuu ʼka ˗sü bha, ˗a ˗nu ˗wɔn ˗yö kë ˗sü ʼka ˮgbɩɩ˗
˗a ˗nu ʼgü. Kë ˗kɔ yaa˗ ˗nu, ˗gblü ˗nu ʼwɔn ˗nu ʼö ʼwoˮsɛ ˗nu dho ꞊taama ꞊në
ʼö ˗wa ʼsɔ. ˗A ˗kë ˮdhʋ̈ ˗sü ˗wɔn ʼgü, ˗yö ˗së kö ʼmɛ ʼö ˮdhʋ̈ dodo ʼka, ˗yö ʼpë ʼö ʼkun ˮgbɩɩ˗. ʼYa ʼdho˗ kë˗ ʼpë ʼö nu sië ꞊dɛɛ ʼko ˗san, ˗gblü, ˮninaa, ʼwɔn yaa suu ꞊gban ˗suu ʼka, ʼyö bha. ˗Yakwëë˗ ʼkpii˗ ʼö kë ˗këˮdhʋ̈ ꞊mlɛɛkɛɛn ˮsɛ ʼgü bha, ꞊minitrë ʼö ˗kë dhebë ʼkakwaa˗ ʼKɔdivuaa ˗sɛ ya ʼgü ʼöʼwo˗ ˗dhɛ Zanö Pömɔ, ʼö yö nü ʼkɔdhi ʼgü ˗wɔn ˗nu, dhebë ˗nu ˗wɔn, ʼnë ˗nu ˗wɔn ˗nu ,ʼwo ˗gban ˗a ˗bha bha, ˗yö ˗gun ˗a ˗ta, waa˗ ö ˗dɔ ˗bha ˗nu ʼö ʼwo ˗këdhebë ˗nu ʼka, ˗a ˗nu ꞊gban ˗wo kë ˗dho. ʼKwa˗ pö ˮdhʋ̈ kö kwa ˗pö ꞊dhɛ ˗a ˗dhɛ ˗ya ˗bha kökwaa˗ ʼnë dhebë ˗nu, kwa dheebhang dhebë ˗nu, kwaa˗ dhebë ˗nu, ˗a ˗nu ˗dhɔ ˗yö kwa kë kö ʼkwa˗ nu ˗wɔn ʼkun ˮgbɩɩ˗, ʼkwa dɔ ˗a ˗nu ˗gban ˗gɔ yi ꞊gbanˮpɛpɛ ʼka kwaa˗ ˗tosɛa ʼgü. 
ˮNimlʋʋ 003 ꞊Zaɔʼ bho ꞊glööbɔ
˗Kwɛ 2005
ʼWɔn ʼdhɛ ʼö yö ˗yö ˗gban ˮyi ˗wɔn ˗bhaˮSu ʼö ʼkwa˗ ˗dhɛ
bha˗ ʼgü, ˗kpan ʼkwëë˗ ˗kɔ ʼkɔɔdhö ˗wo ˮyi ˗see ˗kɔ ʼö
mars, ʼö ˗ziö yö bha, ˗a ʼkwa ˮwɩ sië˗ ʼka bha. ˗Wa ʼö˗ ˗bha, ʼü ˮyi ˗zë ʼü mü ü Dannëng ˗wo gü ˗zaka ˗yabhɔ ʼö ʼ Kwi ʼdhö˗ ˗dhɛ˗dhɛkpɛayi ˗kaɔng ꞊plɛ ö
ga꞊plɛ˗naabha, ˮkpʋngtaa ˗dhɛ ˗to ˮdhʋ̈ ˗sü˗yö kë ʼwɔn ʼö ˗gban ˮyi
ʼö ˮdhʋ̈ bha, ˗a ˗kaɔng do ö ga ˗yaaga ˗naa ʼö gun, ʼyö ˗kë ˮdhʋ̈ kö ˗wa ˗zɔn kwa˗dhɛ ꞊dhɛ ˮyi ˗wɔn bhaʼwɔn ꞊bhlëë ˗sü ˗dede ˗mü. ˗A ˗dhɛ ˗ya ˗bha kö
˗wɔn ʼkun ˮgbɩɩ˗. ˗wɔn ˗bha, ʼö ˗zo ˗gɔn ˗a ʼkwa˗
ʼö bha ˗wo wo ˗zo ˗gɔn ˗a
˗kë ꞊dhɛ ʼwaa ˮyi ʼdhɔ
˗wɔn ˗ta. ˗Kwɛ ˗ya bhɔ ˗kɔ ʼö ˗bha ʼdodo ʼka ˮyi ˗wɔn˗wɔn ˗ta. ˗A ˗kë ˮdhʋ̈ ˗sü ʼKwa ʼdho ˗a see˗. Mɛ ʼbha ˗nu ʼö ʼwo mü ꞊dhɛ ʼkö
bha, ꞊wa kë mɛ ˗nu ˗gɔ ˗dhi ˗a ˗nu ˗dhɛ ˗a ʼka. Ü ˗kë ˗dhɛ ˮʋʋ ˗dhɛ
bha ˗tosɛa ˗zë ʼgü, kö ˗yö ˗së kö ʼü˗ ʼkun ˗së. ˗Yö ˗kë ˗klɔng ʼka, ˮyi ʼtuɛɛ˗ ʼka ʼbhlaadhɛ ˗nu ʼgü, ˗yö ˗kë ˮkwi ꞊plöö, baa˗ ˗a ˗bha ˗së ʼka, ˗a ʼkun ˗së. ꞊ya kë ˮdhʋ̈ ʼyö ʼbha˗ mü ʼyö
Kwaa˗ ˮKɔdivua ˗sɛʼgü, minisü ʼö ˮyi ˗wɔn ˗wɔn waa˗ ˮbü ˗wɔn ʼö ˗gban ˗a˗bha, ˗ya ˗pö ꞊dhɛ ˮyi ʼö kwa ˗gɔ ˮsɛɛdhö ˗yö ʼgbɛ˗dedewo. ˮYi ꞊gblü ˗nu ʼö ˗dhɛ ʼdhö˗ ˗bha kö ʼkwa˗ ˗nu ˗yë kë, ʼkwa baa˗ ˗nu ˗bha ʼkwa pö ʼkwa˗ ˗nu dhong, ˗wo ˗da midhiyaa ʼgü. ʼWɔn ʼdhɛ ʼö ꞊ya ʼto yö ˗mü ꞊dhɛkö ʼkwa ˗a ˗nu ˗yë kë ˗së˗dede ʼka. ˮyua ʼyaa ˗da ü ʼgü. Mɛ ꞊slɔɔ ˗pë ˗nu ˗wɔn˗A yi ʼnë ʼbha ꞊ya꞊gwëë kwaa˗ ˮKɔdivua ˗sɛya ʼgü, ʼwɔn ʼö ˗gban ˗piöga ˗ma˗sü ˗bha ʼö ˮKwiʼdhö˗ ˗dhɛ telefɔnö bha, ˗a kë ˗sü ꞊ya kë ʼnë ʼbhawo së. Ü ˗mɔɔ ˗a ˗bha ʼö ʼü übha ꞊dhiɔɔ ˗kë ü bha mɛ dhɛ ˮvaandhö ꞊taayöma. ˗piöga ˗ma ˗sü ˗wɔn
ʼKɔ ˮgblʋ̈gblʋ̈ ˗nu ʼö ʼwɔnʼdhɛ bha ʼö ˗gban ˗a ˗nu˗bha˗wo ˗yaaga. ˗A ˗blɛɛsü ˗sü ˗mü telekɔmöʼka. Yö ꞊në telefɔnö ʼdhɛ ʼö ʼwo˗ ˗ya ʼkɔɔdhö bha, ˗a ˗wɔn ˗yö ˗gban ˗a ˗bha. ˗A ꞊plɛ ʼö ʼwo to wo ˗mütelesɛdhö waa˗ Orangziöʼka. Wo ˗zë ˗a ʼdhɛ ʼö ʼwo˗ ꞊nëng wo ˮtʋ ˗bha ʼwodhiang zë˗ ʼgü ʼwo ˗ziö ʼkabha, ꞊në ˗a ˗wɔn ʼdhö ˗gban ˗a ˗nu ˗bha. ʼPë ˗nu ʼö ʼwo bha yö꞊në ˮtʋ̈ng ʼö ya˗ ʼgü, wlüüˮ ˗në ˗nu ʼwo ʼwëë˗ ꞊slɔɔ sië ʼgü. ꞊Ya kë ˮdhʋ̈ kö kwa ˗mɔɔ ˗a ˗bha ʼö ʼkwa kwaaʼnë ˗nu faan dɔ ˗a ˗nu kë ˗sü
˗bha; ʼyö ˗kë ꞊dhɛ kwa ˗ta ʼkun ˗dhɛ ʼbha ˗nu ʼdhö. ˗A gɛn ˗mü ꞊dhɛ ˗wo ˗mɔɔ ˗a bha ʼö ʼwo wo ˗dega ˗bha ʼbluu˗ ʼkplü sɔng ꞊slɔɔ˗ ʼgüʼö ʼwaa ˗fɛɛ ˗ya wo ʼkpɔ ˗mɛʼö ʼwo ˗kë kwa ʼka, kwa ˗bha ʼgbɛ. ʼWɔn ʼö ˗gban ˗dhɛng ˗nu ˗bha wo dhɔɔbhaadhɛ ˗ga ˗sü ˗bha˗Dhɛng ˗nu ʼö ʼwo go ˮsɛ ˮwɛɛ ˗nuʼgü ʼö nu ˗naa wo dhɔɔbhaadhɛ ˗nu˗ga kwa ˗gɔ ˮsɛ ʼgü ʼö ˮKwi ʼdhö ˗a ˗nu˗dhɛ turistë bha, ꞊wa nu ˗kwaa ˗dhɛ ˮbhɩbhɩ ˗nu ˗ga ˗dhɛ ʼgü, ˗yö ˗kë ʼwëë ˗da ˗sü ʼka ˗kwaa ˮsɛ ʼgü. ˗A ˗gɛn ˗mü ꞊dhɛ ˗wo ʼpë ˗nu ʼö ʼwo˗ ˗nu ˗pëkëwo ˗kɔ ˮdhiʋ̈, ʼö ʼwo˗ ˗nu ˗kë ˗gaga nu, gbɛˮ ˮsɛ ˗nu, waa˗ pë ˮwɛɛ ʼbha nu ʼka, ˗wa ˗nu ˗dhɔ ʼgbɛ ˗dedewo ʼö ʼwo dho ʼka wo ˗gɔ ˮsɛ ˗nu ʼgü. ˗Kwaa ˮsɛ ya˗ ʼgü, ˮkwi ˗pö zii ʼö ˗kë Basamö ʼka Biya ˗dhɛ ˮsɔɔ ˗kɔɔyi ˮdhiʋ̈ bha, ˮMaadhɔɔ ziando ʼö ˮkwi ʼdhö˗ ˗dhɛ꞊sangmödi bha, ˗dhɛng ˗nu bha ˗wo ˗nu ˗a ʼka ˗dedewo pë ˗sësë ˗nu ˗ga. Kwaa˗ ˮsɛ ʼgü ˗mɛ ʼbha ˗nu ˗dede ˗wo˗nu ʼpö ˗dhɛ ˗nu ˗ga ˗dhɛ ˗nu ʼgü. ʼWɔn bha ˗a yaa ˗dhɛ ʼö˗ ˗bha ˗yö ˗mü ꞊dhɛ a ʼgbɛ ˗dhɛ ꞊ya kë ˮdhʋ̈ ʼyö gɔɔgbɩɩmɛ nu, ʼwɔn yaa kë ˗mɛ ˗nu ˗wa ˗dhɛng nu bha ˗a ˗nu sëëbho, ˗waa ˗nu
꞊kwaan. ꞊Ya kë ˮdhʋ̈ ʼwɔn ˗kë ʼflëë ʼgü ˗sü ʼyaa kë ˗dhɛng bha˗ ˗nu ˗gɔ. A ˗kë ˮdhʋ̈ ˗sü bha ʼyaa kë kwaa˗ ˮsɛ ya ˗a ʼtɔ ˗së ʼka. ʼYaa yö ˗zë ʼka, ʼmɛ ˗nu bha ˗a ˗naa ˗dhɛ ˗nu ˗ga ˗sü, pë ʼdhɔ sü, ˗yö ʼwëë˗ ˗nu kwaa˗ ˮsɛ ˗dhɛ. Kö˗ dhɛ ˗ya ˗bha kö kwaa˗ ˗dhɛ ˗nu ʼö dhɛng ˗nu ʼwo ꞊mɔɔ ˗bha ʼö ʼwo˗ ˗nu ˗ga bha, ʼkwa˗ ˗nu ˗wɔnʼkun ˗së ˗dedewo. ʼWɔn ʼö ˗gban ˗potaasü ˗wɔn ˗bha. ʼKo ˗zë ʼtaa˗ ˮkpɛa ʼka ˗süʼTaa˗ ˮkpɛa mü ˗sü ʼö mɛbhɩɩ ʼbha ˗nu ˗gɔ ꞊dɛɛ ˗ya ziö ˗naa ˗dede ʼgü. ˮKɛɛ ˗ˮsɛgɔ ˗nu ʼö ʼwo ˮkpʋngtaaʼyënng˗ ˗wo ˗zian ʼka ˮsia˗ ꞊yën mɛ ˗kɔ së ʼgü ˮpɛɛn ʼka, ˗a ˗nu ˗bha fiëë ʼnë ʼbha ꞊ya kë. ˗A ˗gɛn ˗mü ꞊dhɛ ʼmɛ ˗nu ʼö ʼwo ˗kë ˗a ʼtaa˗ bha, ˗a ˗bhlaa ʼkpɔ ˗mɛ ˗nu ʼka ꞊dhɛ ˗kɔ ʼö ʼkwa ˮkaflɩɩ˗
dhɛ ˗nu, ꞊kakao ˗dhɛ ˗nu kpɔ˗ ʼka ʼdhö bha, ˗wo kë dhiang ˗zë ˗a ˗nu ˗dhɛ ˗dedewo ʼö ʼwo wo ꞊kwaa ˗a ˗kë ˮdhʋ̈˗sü ˗zü. ꞊Dhɛ ʼö ˗kë ˮdhʋ̈ ʼyö ʼwo˗ ˗nu gba ʼwëë˗ ʼka ʼdɔɔndhö kö ˗wo tapëˮwɛɛ ˗ke kë. Dɔ ʼö ʼkwa wo ꞊dɛɛ ˮpɛɛn ʼdhɛ bha, ʼtaa˗ ˮkpɛa fiëë ꞊ya kë ˗a ˗nu ˮpiʋ̈ mü. ʼMɛ ˗nu ʼö ʼwo ˗kë ꞊dhɛ ʼko ˗ zë ʼtaa˗ ˮkpɛa ʼka ˗sü ˗yö ˗gban ˗a ˗nu˗bha ˮkpʋngtaa bha, ˗wo kë dhiang do bha˗ ˗zë ˮsɛ ˮwɛɛ ʼdhɛ ˗nu ʼö ʼwo to ʼpö˗a ˗nu ʼgü ꞊dhɛ ʼmɛ ˗nu ʼö ˗a ˗nu ˗bhafiëë ꞊ya kë bha˗ ʼdhö, ˮkɛɛ ʼyii kë kë ˗  ˮkwëë ˗wɔn ʼka. ʼSëëdhɛ ˗nu ʼö ʼwo˗ ˗kë ˗kwɛ ˗bha ˮni ʼö yë bha ʼö ʼdhosië ˮdhiʋ̈ ˮiin ʼö ʼyaa ʼdho sië ˮdhiʋ̈ kö3

ˮNimlʋʋ 003 ꞊Zaɔʼ bho ꞊glööbɔʼwo˗ ˗naa dɔ bha, ʼyö ʼwo ʼyaannu ʼwo ˗a ˗nu ˗ga. ʼYö ʼwo ʼwɔn ꞊slɔɔ˗ ʼgü ꞊dhɛ ˮsɛgɔ ˮwɛɛ ˗nu ʼö ʼwo to ˮkpʋngtaa bhaʼwii kë ʼwɔn bha˗ ʼgü ma ꞊kö. ꞊Dhɛ ʼö ˗kë ˮdhʋ̈ ʼyö ꞊zang ˗nu ʼö ʼwo ʼko ˗zëʼtaa˗ ˮkpɛa ʼka ˮdhʋ̈ bha ʼwo wo ʼko˗dee ʼbha yö kö ʼwo ʼko zë ˗kɔ ˮwɛɛ ʼsüʼtaa˗ ʼka. ˗A ˗wɔn ʼgü Zangvie ʼö ˗kë ˮsu ˗blɛɛsü ʼka ˗kwɛ ʼgü, ʼö ˗ziö ya, ˗a dhɛkpaɔyi ˗kaɔng ˗yaaga (30) ˗naa bha, ˮkwi ˗gɔmɛ ʼkpii˗ ʼbha ʼö ʼwo˗ ˗dhɛAntonio Maria Rosta ʼö ˗kë ˮsɛgɔ ˗nu ʼöʼwo ˮkpʋngtaa, ˗a ʼdhɛ ˗nu ʼö˗ ˗nu ˗kɔ ʼdhö ʼwɔn doseng ˗bha, ʼö ʼwo wo ʼko ˗Kwɛ 2005
˗wo ʼgü ma, ʼwo˗ ˗nu ˗dhɛ ˮkwi ˗wo ʼgü (ONUDC), ˗a ˗nu ˗bha didhɛtëë ʼka, ʼyö ʼtɔng˗ ˗ya ˮkpʋngtaadhɛ ˗to ˮdhʋ̈ ˗sü꞊gban ʼgü ʼtaa˗ ˮkpɛa ˗wɔn ˮgblʋʋ ˮpiʋ̈. ʼYö˗ pö ꞊dhɛ mɛ ˮpɛpɛ ʼö ʼwo ˗kë ˗a ˗ke kë ˗mɛ ˗nu ʼka, ˗a ˮdhɔɔ dɔ ˗mɛ ˗nu, ˮiin ˗a mü ˗mɛ ˗nu ʼka, ʼmɛ ˮʋʋ ʼmɛ ʼö ꞊zang ˗nu ʼwo dho˗ ʼkun˗ ʼtaa˗ ˗wɔnˮgblʋʋ ˮpiʋ̈, ˗wa ˗mɛ ˗da ˗kaso ʼgü. Ü ˗kë ˗dhɛ ˮʋʋ ˗dhɛ ʼkö˗ ʼgüˮkpʋngtaa, ʼü ʼtaa˗ ˮkpɛa sɛɛnnë ˗ziaan mü ʼö ʼwo ü kun, ˗wo ü ˗da ˗kaso ʼgü. ꞊Ya kë ˮdhʋ̈ kö ʼmɛ ˗nu ʼkö ʼwo˗ ˗bhlaakpɔ kö ˗yö ˗dho kë ˗a ˗nu ˗bha ˮgbɩɩ ˗
dedewo. ˗Kwaa dɔ ꞊dhɛ ʼtaa˗ bha ˗yö mɛ ˗see ʼö mɛ ˗kë ˗tamamɛ ʼka. ꞊Ya kë ˮdhʋ̈ kö ˗kwa kwa ʼgü dɔ ˮgbɩɩ˗ kö kwa꞊gloo ˗kɔ ˗yö kë ˗së ˗dhɛ ˮʋʋ ˗dhɛ ʼöʼkwa˗ ˗bha ˗a ʼgü. ˗Kwaa kë ˗së kö kwa ˗gɔ ˗to ʼgü ˗wɔn ʼya ʼdho kë˗ kwadhɔɔbhaa ˗wɔn ʼka. Didhɛtëë bha ˗ya ˗pö ꞊dhɛ ʼmɛ ʼö˗ ʼtaa˗ ˗bhlaa ʼdhö˗ ˗nu˗gɔ, ˗wa ˗naa ʼbhlaa˗ ꞊gban see˗. ʼMɛ ʼö˗ ˗dhɛ ˮgblʋ̈gblʋ̈ ʼdhö˗ ˗nu ˗gɔ, ˗wo dho ˗a ˗nu gba ʼwëë˗ ʼka kö ˗wo wooyë ˮwɛɛ kë˗ ʼgü. ʼWɔn ʼö ˗gban troo ˗nu ˗bha mɛ wɔnkɔ ˗nu ʼgüMɛtii ˮsɛ ü ˗dhoˮgla˗ ˮtʋ̈ng ˗mɛɛ ʼgü bha, ʼsëëdhɛ do ʼbha ʼtɔ ˗mü. ʼMɛ ʼö˗ ˗bɛn zë ˗wa ˗dhɛZozɛfu ˮKi Zɛɛbo. ꞊Klang ˮgblʋ̈gblʋ̈ ˗nu ʼö ʼwo Nivɛɛsite, ˗a ˗nu ˗gɔmɛ do ˗mü. ʼWɔn ʼö ˗gban ˗kwɛ ˗zlan ˗nu ˗bha ˮkpʋngtaaʼyö ꞊klang˗ ˗nu bha ˗a ˗nu꞊draan˗ ʼka. ʼSëëdhɛ bha ˗a ˗bɛn ˗yö zë ˗sü ʼka ˮKwi ˗woʼgü. Zozɛfu ˗bha dhɛaˮ ʼkpɔ bha, dhɛaˮ ʼkpɔ ˗bhaasü, Mɛtii ˮsɛ, ü ˗dho ˮgbla˗ ˮtʋ̈ng ˗mɛɛ ʼgü? ˮkɛɛ ꞊bhlëësü ˗mü. ˗Ya ˗zɔn kwa ˗dhɛ ʼsëëdhɛ bha˗ ʼgü꞊dhɛ Mɛtii ˮsɛ ˗to ˮdhʋ̈ ˗sü bha ˮdhiëng ʼö dho ˮdhiʋ̈bha, ʼpë ʼö mɛ zuëˮ ˮdhiʋ̈ ꞊tɛɛ yö ˗mü. ˗A ˗gɛn ˗mü ꞊dhɛ ʼkwa ˗dhɛ ˗ga ꞊dɛɛ˗dhɛ ꞊gban ˮpɛpɛ ʼgü Mɛtiiˮsɛ ˗to ˮdhʋ̈ ˗sü ʼgü, ˮdhi ˗naa ʼö ʼnë ʼkpɔ ˗mɛ waa˗ ögbö ꞊zinng ʼgü, ˗a ʼdhɛ ʼö ˗Zlan ʼgü ˗mɛ ˗nu waa ˮMɔɔ˗ sëëbho ˗mɛ ˗nu꞊zinng ʼgü, ʼko, ˗gblü ʼö ˮsɛ do ʼgü ˗në ˗nu ꞊zinng ʼgü, ˗a ʼdhɛ ʼö ˮsɛgɔ ꞊plɛ ꞊zinngʼgü, pë ˮpɛpɛ ˗nu ʼö ʼwo bha, ꞊në ʼö ꞊wa ʼsɔ. ˮKɛɛ kë ʼö˗ wo ˮdhʋ̈ bha, ˗a ʼbha nu ꞊wa kë, ʼmɛ ˗nu ʼö ʼwo go ˮsɛ ˗ziaan ˮwɛɛ ˗nu ʼöʼwaa Mɛtii ˮsɛ ʼka, ˗a ˗nu ʼgü, ꞊në ʼö ʼwo nu ˮdhinaa nu bha˗ ˗nu ʼka. ˗A ʼbha ˗nu ˗gɛn˗yö ˗gban tapë ˗nuʼö ʼwo˗kë ˮkaflɩɩ ˗nu, ꞊kakao ˗nu, yeeˮ ˗nu, ˮklëën ˗nu, ˮgwɛɛ ˗nu, ˗a sɔng ˗kë ʼya˗ ˗sü ˗nu ˗ta. ˗A ˮwɛɛ ʼbha ˗nu ˗mü, ʼwɔn ˗kë ˗de ʼflëë˗ ʼgü ˗sü ʼö ʼyaa këʼö˗ wo mɛbhɩɩ˗ ˗nu˗gɔʼwɔn ˗nu ʼgü, ˗a ʼka. Zozɛfu ˗yö Mɛtii nu kwa ˗zo ˗bö ꞊dhɛ ʼkwadhi kwa ʼko ˗dhɛ. ˗A ˗gɛn mü ꞊dhɛ ʼkɔdhi ꞊ya ˮpɛ ʼyö goo ʼdhö ö ˗wɛɛ ꞊slɔɔ. ʼKwa dhi kwa ʼko ˗dhɛ ˗dedewoʼwɔn ʼyaa ʼyii dho ö ˗wɛɛ yökwa ꞊zinng ʼgü. ˮYɩɩ ˗wɔnˮKwi gɔn do ˗waa Mɛtii do
˗nu ꞊në ʼö ʼwo wü ga ˗bhö ꞊dhɛ ˗kɔ
˗du ˗nu, wü ˗nu, ꞊në ʼö ʼwo ˮdhɛ ˗dhɛkpaɔyi do ʼka ꞊tabɛdhi (˗waa pö ʼyii dhiang ʼbha zë. ꞊Dhɛ ʼö woo wo ˮpɛpɛ ʼka. ʼMɛ ˗nu ʼö ʼwo gun ʼmü bha ꞊në ʼö ʼwo ˗kpan wo ʼkwëë ˗Buakɛɛ
ˮdhʋ̈ kö ˗wa ˗pö ʼtaablë ˮkwi ˗wo ʼgü) do ˗bha pë ˗bhödhɛ ʼgü. ʼÖ gun ˮdhʋ̈ bha kö mɛ ʼgbɛ ˗dede ˗wo mü. ˗Aga ʼyö ʼwo gun pë ˗bhö sië. ˗Tɔ ˗yö ˗gun ˮtʋʋ ʼgü. ˗Tɔ bha ʼyö Mɛtii bha ʼö ˗ya ˗a ga ʼwü ˗sü ˗bha ö ˮsɔn ʼka ˮwɛwlënˮ wlënˮ dhö ʼö˗ ˗bhö. ʼYö ʼwɔn bha ʼyö ma ˮKwi gɔn bha˗ ʼka, ʼyö˗ pö: « Yi ˗zë ʼö yi ˗gɔ ˮsɛ ʼgü, ʼgbɛn˗ ʼö ʼü˗ kë sië bha˗ ʼdhö.» Mɛtii bha bo pë ˗bhö ˗sü ʼka, ʼyö pë ˗kpa ˗mɛ ʼö nu ˗a ˗nu ˗dhɛ ˮdhɛ ʼka kö ˗wa ziö pë꞊bhee ˗ta. ˮDhɛ bha ˗wa ˗dhɛ ˮkwi wo ʼgü saladö. Mɛtii bha ʼyaa gun˗ ˗
bhö sië, ʼyö ˮKwi gɔn bha ʼö pö˗ ˗dhɛ: « ˗Kwa saladö ˗bhö ˗dhe ! » ˗A ˗zo ˗ya ʼka ʼyaa gun yöö˗ pö ˮdhʋ̈; kö Mɛtii bha ˗yaa pö˗ ˗dhɛ: « Yi ˗zë ʼö yi ˗gɔ ˮsɛ ʼgü, ˗bho ˗nu, ˮbhlaa ˗nu,  ˮGwʋ̈ngKwa dë ˗nu ˗wa ˗pö ꞊dhɛ: « ˗Bho ʼö dhɛ ʼö ˗a ˗bhö, ʼyö ˗a ˗bha ʼnë ʼdhö ˗a ˗bhö. » 4
˗bhö.»˗Ya ˗pö ˮdhʋ̈ ö faan ꞊gban ʼyö˗ ˗nu ꞊gban ʼdhö ˗ya ˮyɩɩ ʼto ˗sü˗bha. ˮKwi gɔn bha ʼyii kë ꞊mɔɔ˗ ˗bha kö ˗yö dhiang ʼbha zë ʼpö. ˮSɛ ˗yö do ˮkɛɛ ˗a ˗ta ˗wɔn ʼyaa do
kweˮ ˗mɛ ˗nu. ꞊Kesɩ
Dhifɔngsü

ˮNimlʋʋ 003 ꞊Zaɔʼ bho ꞊glööbɔˮKwi ˗wo ꞊ya kë ü dhɔɔbhaa ˗pë ʼka ˮtʋ̈ng ꞊gban
ʼgü, ʼbha ˗a pö ü bha ʼnë ˗dhɛ, ˗yö kë ʼpö ü ˮyaan ʼka ꞊dhɛ ü bha ʼnë ꞊ya kë ʼkpii˗ kö ˮKwi ˗wo ꞊në yöö kë ˗adhɔɔbhaa ˗pë ʼka. Yö ꞊në˗ ˗wɔn ʼgü, ʼyö˗ ˗dhɛ ʼdhö˗ ˗bha ˗Kwɛ 2005
kö ü ˗de ˗wo ˗dhɔ ˗yö ü kë kö˗ ˗dhɔ ˗yö gun ü bha ʼnë kë ˗naa. ˗A ˗zɔn ˗a ˗dhɛ ꞊dhɛ mɛ ˗de ˗wo bha ˗yö ꞊dhɛ mɛ ˗deʼkpɔ ˗mɛ ʼdhö. ˗A yaa ʼyaa ʼdhö. ꞊Ya kë ˮdhʋ̈ kö ü ˗de ˗wo ʼya ʼdho kë ü ʼgü ʼya˗. Pë ˗Wlangda ˗süˮSu ʼö ˗kë kwa ˗wo ʼgü ʼkplö (ʼDannëng ˗wo ʼgü) ʼka ʼö ˮKwi ʼdhö˗ ˗dhɛ Juin bha, ˗a ˗dhɛkpaɔyi ˗kaɔng do ʼö ga do (11) ˗naa bha, ˗kɔlookota ʼö ˗kë ONG Projet Dan ʼka, ʼö yö nü ʼö kwaa˗ ʼsëëdhɛ ˗nu ʼwo ˗kë ˗Zlan ˗wo ʼsëëdhɛ, ˗kwɛ ˗zlan ʼsëëdhɛ, mɛ ꞊klang˗ ˗kë ˗bha ʼsëëdhɛ ˗nu ʼö ˗da ʼka ˗a ʼgbɛ ˮwɛɛ ʼbha ˗nu ˗bha, ˗a ˗nu ˗bɛn zë kwa ˗de ˗wo ʼgü bha, ˗yö ʼmɛ ˮpɛpɛ ʼö ʼkwa ˗kë ꞊Danwo pö ˗wo pö ˗mɛ ˗nu kwa ʼka ˗dhɛ ˮʋʋ ˗dhɛ ʼö˗ ʼgü ʼkɔdivua ˗dhɛ ˗zë ˗a ʼgü, kwa ˗dhɛ ˗sü ʼka ʼBiya, ˗dhɛ ʼö ˗kë ʼsëëdhɛ suu ꞊gban ˗wo pö ˗dhɛ ʼka, ʼö ʼwo˗ ˗dhɛ bibliotɛkö nasiɔngnadhö bha, ˗a ʼgü, ˮdhɛdhɛ ˮsuɩsiö ˗naa ʼka dhiaˮ ˮpiʋ̈. ˗Kwa kwa ʼgü dɔ ˮgbɩɩ˗ kö ʼkwa ʼdho kwa ˗de ˗wo ꞊kɔɔn ˗dhɛ ʼgü. Pë ˮbin ꞊plɛ ya ˗a ˗nu ˗ga ˗së ˗dede ʼka. ˗Wo ˗bhɔ wo ʼkwëë˗, ˮkɛɛ ˗a do ˗zë ʼka ˗dhɛ ˮsaaga ˗ya ˗bha. ˗A ˗nu ꞊mɔɔ˗. ʼKa ka bo ʼsëëdhɛ ya˗ ˗wo pö ˗sü ʼka, ʼwɔn ʼbha ꞊ya kë ka ˗gɔ kö ʼka pö yi ˗dhɛ, ˗ka ʼsëëdhɛ kë kö ʼka bɔ. Yii˗ ʼdrɛsü ˗mü 08 BP 857 Abidjan 08 ʼka. Tel. 22.43.12.72. 
ʼMɛ ˗nu ʼö ʼwo ʼsëëdhɛ ʼö ya˗ ˗kë, wo ˗mü ꞊Sai Zoziasü,  ˮDhɔɔgbö Zafe, ꞊Kesɩ Mɔyan Dhifɔngsü, Valangtɛn Vidrinö waa˗ Edhɛna Pɛdhɛkwalösökaya ʼö˗ ˗nu ꞊gban ꞊plɛ ʼwo go Dhusi ʼö ˗da ˮAnɛsü ʼö go ʼSuisü,  ˗a ˗nu ʼka. 5

ˮNimlʋʋ: 004 Duö
˗kwɛ 2005 	ˮsu ˗bha ʼsëëdhɛ ˗mü
ˮGwɛɛtaawo	Dhiang ˗wo tiaandhe
WƆN ˗TAƆNG ˗MA ʼGÜ ʼSËËDHƐ
ʼSëëdhɛ ya ˗yë ˗kë ˗mëwɔn ʼgü? ˗Më ʼö ˗kë ʼyö bhii ü ˗de ˗wo pö? Sëëdhɛ ʼö ya ˗yö ˗kë ü ˗de ˗wo ʼgü ˗mëwɔn ʼgü, ʼyö ʼyii kë ˮKwi ˗wo, ˮDhima ˗wo, ʼGlɛɛ˗ ˗wo ˗nu ʼgü? ˗Ya ʼö˗ wo kwa ˗wo ʼgü bha, ˗yö ˗kë ˮdhʋ̈ kö ˗ya ˗zɔn kwa ˗dhɛ ˗blɛɛsü ʼgü ꞊dhɛ kwa ˗dega ˗wo ʼö ˗kë ꞊Danwo ʼka bha ˗yö ꞊bhlëë ˗sü ʼpö. ˗Wo ˗nu ʼö ˗Zlan ˗ya ˗nu ˗da bha, ˗a ˮwɛɛ ʼbha ʼyaa ꞊bhlëë ˗sü kö ˗yö ziö˗ ʼka˗ ʼbha ˗ta. ʼPë ʼö ˗a ˗dhɛ ʼdhö˗ ˗bha kö ʼkwa˗ kë, yö ˗mü ꞊dhɛ kö ʼmɛ ʼö ˮdhʋ̈ ˗yö ꞊bhlëë ˗ya ö ˗de ˗wo ˗bha kö ˗yö kë ˗tiaandhe ˗wo ˮwɛɛ pö ˗mɛ ˗nu ˮyan ʼgü ˮkpʋngtaa. Yö ꞊nëwɔn ʼgü, ꞊ya kë ꞊dhɛ ʼbhaa dɔ ü ˗de ˗wo ˗wo pö ˗dhɛ ʼka, kö ˗a ˗dhɛ ˗ya ˗bha kö ʼö sü ꞊dɛɛ ˗bha, ʼü ˗ya ˗a draan˗ ˗sü ˗bha. ˗A ꞊plɛ ˗naa ˗mü ꞊dhɛ ˗yö ˗ya kwa ˗de ˗wo ʼgü ˮdhʋ̈ kö ʼwɔn ˗nu ʼö ʼwo ˗këkwaa˗ ꞊Danwo pö ˮpɛɛn ˗ta, ʼwɔn ˗nu ʼö ʼwo ˗kë kwaa˗ ʼKɔdivua ˗sɛ ʼgü, ʼwɔn nu ʼö ʼwo ˗kö ˮkpʋngtaa kö ʼkwa ʼdho kë˗ ˗a ˗nu ꞊gban ˗wɔn ʼgü tii, ˮkɛɛ kö ʼkwa ˗a ʼbha ˗nu ma. ꞊Ya ʼgo mü, ˗a ˗dhɛ ˗ya ˗bha kö bhi ʼö ʼü ʼsëëdhɛ ya ˗a ˗wo pö sië bha, ʼü kë ꞊dhɛ mɛ ʼbha ʼö ʼwo Samadhi mi ˗kë ˗a ʼdhö. ʼMɛ bha ʼyö ˗kpan mɛ do ˗bha ziaan ˗ta kö ʼwɔn yaa kë ˗mɛ ˗nu ˗waa ˗gi, ʼyö dho˗ ʼka ʼyö ʼwo˗ ˮdhɛ ˗kë, ʼyö ˗kë ˮklʋ̈ʋ̈klʋ̈. ꞊Ya kë ꞊dhɛ Samadhi mi ʼkö bha ʼyii kë nu ʼnu ʼmɛ bha˗ ˗dhɛ, ˗mëwɔn ʼö gun yöö˗ ˮdhiʋ̈ ꞊slɔɔ? ʼMɛ ʼö ʼwo˗ ˗gi bha ˗yö ˗mɔɔ ˗bha ʼnu ʼö ga. ʼKwa˗ pö ˮdhʋ̈ kö kwa˗ ˗pö ꞊dhɛ kö ʼbhiikë dɔ ü ˗de ˗wo ˗gɔ ˮgbɩɩ˗ kö˗ ꞊bhlëë ˗yökë˗ ˗bha, ˮtʋ̈ng ʼbha ˗yö ˗dho ˗wo ʼö ˗kë ꞊dhɛng ˗pë ʼka, ʼö go ˮsɛ ˗bha. ꞊Ya ʼgo mü, bhi ʼö ʼü dɔ ü ˗de ˗wo ˗ya ˗dhɛ ʼka bha, ü këyɔɔ ˗ta ʼkun. Nu ˗a ˗dhɛ. Kë ꞊dhɛ Samadhi mi bha˗ ʼdhö. ꞊Ya kë ꞊dhɛ ʼwɔn ʼbha ʼdhö ü ˗gɔ kö ʼüpö yi ˗dhɛ ʼö ˗gban kwaa˗ ꞊Danwo ˮsɛʼgü ˗wɔn ˗bha, yii˗ ʼdrɛɛsü ꞊nɛ: 08 bp 857 Abidjan 08. Bureau Dan. Kwaa˗ ꞊danwo pö ˮsɛ ʼgü ˗wɔnʼDannëng ˮsɛ ʼgü ˗wɔn˗Gblü ʼö bo ˗da sü ʼka kwaa˗ ˮsɛ ya˗ ʼgü, ˗kɔlookota ˗nu ʼö ʼwo ˗ya˗sü ʼka ʼDannëng ˮsɛ ʼgü, ˗wo ʼgbɛ. ˗A do ʼbha ʼö˗ ˗nu ʼgü, ˗a ˗bha yë ˗mü ʼko ˗zë din˗ ʼka ˗sü ʼka. ˗Ya kë ˮdhʋ̈ ʼyö ꞊ya ˗mlü ga ˗nu, ʼke˗ ˗kë ʼka ˗kwɛɛ ˗nu ʼö ʼwo ˗kë ˮkëë˗nu, ˮbang ˗nu, klaaˮ ˗nu, ꞊dua ˗nu ka, ˗a ˗nu ʼgü ˗gblü mɛ ˗nu ˗ta ʼke˗ kë ˮtʋ̈ng ˗nu
ʼgü, kë ˮdhʋ̈ kö ʼmɛ ˗nu ʼö ʼwo ˮpɛɛn ʼdhɛ bha˗ ʼka bha, ʼwa ʼdho ˗gblü yaa ʼgü yaa˗dhɛ yö˗. ꞊Ya ʼgo yö ˗zë ˗aʼgü, ˗kolookota do ʼbha ˗yö ˗dhö, ʼö ˗kë mɛ ˮpɛpɛ ʼö ʼkwa ˗kë ʼDan˗ ˗nu ʼka, kwa ꞊zinng ʼgü. ˗A ˗bha yë ˗mü kwa ˗dega ˗wo ʼö bha, ˗a ˗wo pö ˗sü waa˗ ˗ya ˗sü ˗nu˗zɔn ˗sü ʼka, mɛ ˗nu ˗dhɛ. ꞊Ya kë ˮdhʋ̈ kö kwa˗ ˗pö꞊dhɛ ˗kɔ ʼö dho kë˗ ˗bha kökwa ˗wo ʼö bha ꞊bhlëë ˗yökë˗ ˗bha ˮkpʋngtaa, ʼyöbha yë ʼka. ˗A ˗kë ˮdhʋ̈ sübhaʼgü, ˗kɔlookota ʼö bha ˗yö këʼsëëdhɛ ʼö ˗kë ˗Zlan ʼgüʼsëëdhɛ ʼka, ʼö ʼwo˗ ˗dhɛ ˮkwi ˗wo ʼgü ʼBiblö bha, ˗yö kë ˗a ʼgbɛ ʼgü ˗gblüGbiaangwinng ˮsɛ, ˮMaa ˮsɛ waa˗ ʼDannëng ˮsɛ ʼgü, ˗mɛ ˗nu ʼö ʼwo dɔ wo ˗de˗wo pö ˗dhɛ ʼka, ˗a ˗nu ˗ta ˗kwɛ ʼö ˗ziö ya˗ ʼka ˮwɛɛwɛ. Kɔlookota ʼö ˮdhʋ̈ bha, ˗wa dhɛ ˮkwi ˗wo ʼgü ONG Projet Dan. ˗A ꞊bidhong ʼkpii˗ ˗yö ya ˗sü ʼka ʼBiya, ˮkwanngdhɛ ʼö ʼwo˗ ˗dhɛ Dhiviera ʼGɔlfë a ʼgü.                              .                                    de  :     Aaˮkaa Anˮgan Aansaan aɔkaɔ aɔnʼdaɔn  bh˗bho dhdhe ee꞊wee ɛˮpɛ ɛɛ꞊wɛɛ ɛn˗gɛn ɛɛn꞊gblɛɛn ëpë 
ëëënëënɛaɛangwiniinɩɩɩkwng1ooɔɔnɔɔnöööuunuun
ˮkëëʼkën꞊klëënˮkpɛagɛanˮ˗gwëˮbinˮiinˮwɩˮgbɩɩ ꞊kwaagbeng˗zooʼpɔˮyɔn꞊yɔɔnpötööˮsubun꞊yuun
üüüünüünʋ̈ʋ̈ʋ̈ʋʋʋ
ʼgüˮgüü꞊blünglüünˮgʋ̈ˮbhʋ̈ʋ̈ˮtʋˮtʋʋ
˗Wo ʼdho ˗kɔ (   )              +      +      +     saa   +      +     gɛanˮ  +  
ˮdhüʼkɔdë꞊zɛ˗dhɔˮklang ʼyënng  ꞊gööscorpionkpuuʼ

ˮNimlʋʋ 004
Duö
˗Kwɛ 2005
Kwaa˗ ˮKɔdivuaa ˗sɛ ʼgü ˗wɔnDhayi ˗yö ˗së, ˮkɛɛ ˗a ˗ziö ˗naa yaa ʼgü ˗sü yaa ʼyaa ˗së. Ban ʼö dha ʼdhö˗ wo siëˮtʋ̈ng ya˗ ʼgü ʼBiya, ˗a ˮdhiʋ̈ ya ziö. ˮKwi ˗bha ˮsu ʼö ˗ziö ya, ˮkwanngdhɛ ʼö ʼwoWiliamö ʼVilö ˗dhɛ ˗kë Biya ˗Kɔlookota ʼkpii˗ do ʼbha ʼöˮkpʋngtaadhɛ ˗to ˮdhʋ̈ ˗sü˗gɔ ˗wɔn ʼgbɛ ʼö ˗gbanmɛbhɩɩdhe ˗wɔn ʼkun ˗sü bha ˗a ˮyan bhɔ, ˗yö ˗dhö; ˗wa ˗dhɛ ˮkwi ˗wo ʼgü ( Amnesty International). ˗A bha yë ˗mü mɛbhɩɩdhe ˗takɔɔsü ʼka. ʼMɛ ˗nu ʼö ʼwɔn ʼö ʼyaa ˗së, ʼwo˗ wɔ sië˗ ˗nu ˗ta ˗a ˗nu suu ʼgo ˗dhɛ, ˗a ˗nu ˗Zlan ˗dhɔkë ˗kɔ, ˗a ˗nu zo ˗gɔn ʼgü ˗wɔn ˗nu ʼkosɔn, ʼyö nu ˗a ˗mɛ ˗nu˗dhɛ, ʼyö˗ ˗mɛ ˗nu ˗ta˗
Dha ˗bha mɛ zë ʼö˗ wo sië ʼBiya
bha, dha ban ˗kɔ ʼbha ʼö ˗kë, ʼkɔ do ʼbha bha ˗yö kë ˗loo ʼkɔ do ʼgü ˗mɛ ˗nu˗yiisiö ˗ta ʼö˗ ˗nu zë. ꞊Ya go mü, ꞊klang ˮkwanngdhɛ do ʼbha ˗yö ˮkwi ˗pö ʼö ʼwo Basamö ˗kë
bha
ʼBiya ˗dhɛ ˮsɔɔ bha, dhayi ˗yö kë ꞊klang˗ ˮkwanngdhɛʼbha ʼö ʼwo˗ ˗dhɛ AbleFrederikö˗a˗bho˗dhɛkpaɔyiʼgbɛˮpiʋ̈mɔngdhö, ʼö ʼyi kë ˗mɛ ʼö ʼwo mɔɔ˗ ˗bha ʼwo woo˗ ˮyi
˗kë ˗a ꞊bhaa. ˗A ˗wɔn ʼgü ˮsu ʼgbɛ ˗yö kë ˗ziö kö ʼnë ˗nuʼwaa ʼdho sië ꞊klang˗ ˮdhiʋ̈˗dhɛ bha˗ ʼgü. Wɔn ʼö ˗gban dhe ˗bɔn kë ˗sü ˗
dhiang zë. ˗Kɔlookotabha ˗yö ˗ya ˗kwɛ ˮgblü dowaa˗ ˗kwɛ këng ˮsuesiö waa ˗kwɛ ˗kaɔng ˮsaɔdo ö ga do ( 1961) ˗naa ꞊në˗ ʼka. Kɔlookota bha ʼö ʼtɔng˗ do ʼö˗ ˗ya, ˗a ˗kwɛ ˮsaɔplɛ ˗naa ꞊nɛ. ʼTɔng˗ bha ˗a ˮnimlɔɔ mü ˗kaɔng ˮsuɩsiö ö ga ˮsaaga, këng ˮsaɔplɛ ö ˗kɔ ˮsaɔdhu waa˗ ˗a ga ˮsaɔplɛ(n° 98,757) ʼka. ʼYö ʼwo˗ pö ʼyaa ˗së kö ˮgbɩɩdhɛ ˗yö ˗wɔdhebë ˗ta kö ˗wa ˗bɔn zë. ˗A ˗wɔn ʼgü ˗wa ˗pö ʼmɛ ˮʋʋ
ʼmɛ ʼö ʼwo˗ yö kö ˗yö ˮflɔti wɔ sië ʼnë dhebë ʼbha ˗ta, kö ˗ya ˗mɛ kë ˮbɔn ʼka, ˗wa ˗mɛ ˗ta ˗zɔn ʼzuzu ꞊plöö, kö ˗wa mɛ ˗da ˗kaso ʼgü. ˗Yö ˗së kö gɔɔn ˗zë ˗wa këʼgbaannë ʼka. ˮKɛɛ dhebë ˗zë mɛ ʼbha ʼvee˗ kö ˗ya këʼgbaannë ʼka. ʼMɛ ʼö ʼyaa ü ˮpiʋ̈ ꞊dhɛ ˗wo ü ˗da ˗kasoʼgü, ʼkii ʼgo mü, ʼkii pë bho ˮkwi ˗dhɛ, kö˗ ˗dhɛ ˗ya bha kö ʼü ü ˗de ʼto ꞊blëë ʼgü. ʼKö ʼzü ʼö ˗kë ü ˗dega ʼdhuʼka, ʼbha ʼdho˗ ˗bɔn zë˗. ˗A ʼbha ˗mü ꞊dhɛ˗Flangsü ˗mɛ ˗nu ˗wo ʼtɔngdo˗ya ˗sü ʼka ˮtʋ̈ng ya ʼgü, ʼö ʼwo pö mɛ ʼbha ʼya ʼdho ö ʼdhu dɔ gwaan˗ kö ˗a˗kwɛ ʼyii ꞊mɔɔ ꞊kö ˗kaɔng doö ga ˮsaaga ˗bha (18). Wa ˗kë ˮdhʋ̈ kö ʼnë ˗dɔgwaan˗ ˗sü ʼö ˮflɔti ʼka bha, ˗a fiëë ˗yö kë. Kö ʼmɛ ʼö ʼnë dhebë ˗nu ʼwo ka ˗gɔ kö ʼka ʼgü ma ˗së ʼka bha, ʼaa ˗yö kë? Kpʋngtaadhɛ ˗wɔn˗Gblü gɔɔn ˗sü ꞊ya ʼsɔ ꞊dɛɛ ˮkpʋngtaaʼKwa ˗dhɛ ˗ga ʼkwaa˗ mɛ Tii ˮsɛ ˗nuʼgü, ˗gblü ꞊ya gɔɔn ˮsɛ ʼgbɛ ˗dhɛ ʼgü. ˮSɛ ʼö ʼwo˗ ˗dhɛ ʼTiadö, ˗kwɛ ˗kaɔng ˗yaaga ö ga ˮsɔɔdhu ꞊në ʼö ʼwo˗ ˗kë˗gblü gɔɔn ˗sü ˗bha. Mozanbikö ˗bha ˗yö ˗kwɛ ˗kaɔng do ʼö ga ˗yaaga, Siedha leɔnö ˗bha ˗yö ˗kwɛ ˗kaɔngdo ö ga do, Libedhia ʼö ʼkwa˗ ˗dhɛ ˮYi ꞊Zlöö, ˗a ˗bha ˗yö ˗gun ˗kwɛ do ö ga ˗yiisiö. Anggola ˗bha ˗yö kë ˗ziö kaɔng ꞊plɛ (20) ˗ta. Ruangda ˗bha ˗yö kë ˗ziö˗kaɔng ö ga ˗ta. ˮSɛgɔ ˮwɛɛ ʼbha ˗nu ˗wo mü ʼzü. ˗Më ʼö ˗kë ʼö ˗kë ˮdhʋ̈? ˗Gblü gɔɔn ˗sü kë ʼö˗ wo ꞊dɛɛ ʼgbɛbha, ˗a ˗gɛn ˗yö ʼgbɛ, ˮkɛɛ ˗a do ʼö ʼkwa dho kwa ˮdhi yö˗ ˗bha ˗dede ya ʼgü, yö ˗mü ꞊dhɛ ˮsɛgɔ ˮdhiʋ̈ ˗mɛ ˗nu 2
ʼdhö, ˗yö ˗kɔlookota ˗nu ˗dhɛ ˮdhiʋ̈ mɛ ˗nu ʼdhö, ˗a ˗nu ʼgbɛ ˗wo mü ʼö ꞊wa bo ˗ya ˗sü ˗zë ˗a ʼka ˮsɛ ˮdhiʋ̈, ziaan ʼö woo bɔ˗ ʼka kö ˗wo ʼmɛ ˗nu ʼöʼwo dɔ ˗a ˗nu ʼka klüüˮ dhö, ˗a ˗nu ˗ya wo ˗kɔ ꞊wlöö ˗nu ʼka, ʼyö ʼwo ˗a ˗zian ꞊mɔɔ. ˗Duɛɛʼdhɛʼö˗duɛɛ˗tiantiandhe ʼka, ʼyö ʼwo nu woo˗ mɛ ˗nu ˗dhɛ ꞊dhɛ ˮsɛ do ʼbha mü ˗a ˗bhaʼdhö. ˮSɛgɔ ˮdhiʋ̈ ˗mɛ, plezidan bha, ꞊dhɛ ʼö˗ dë ʼdhö ga, ʼyö ˗ya ˗a ˮgblʋʋ ʼgü, ʼyö yöö ꞊de ʼpö ʼö ˗duɛɛ ʼkpii˗ ʼö ˗kë ˮdhasü ˮpɛpɛ ˗naa ministrëduɛɛ ʼka bha, ʼyö˗ nu ö ˗dega ʼzlaa˗ dhɛ. ˗A ʼbha ˗nu ꞊ya kë, ˮsɛgɔ ˮdhiʋ̈ mɛ ˗nu ꞊wa ˮsɛ ˗to ˮdhʋ̈ ˗sü ˗bha ʼwëë˗ ʼsü, ʼyö ꞊wa woo ˮpɛɛn ˗ta ˗dhɛ baa˗. ˮPɛɛn ʼdhɛ ʼö ʼyaa˗ ˗nu ˗bha ˮpɛɛn ʼka bha, ˗a ˗nu ˗mawɔn ʼyaa kë yö ˗zë ˗a ˗bha… ˮSɛgɔ ˮdhiʋ̈ ˗mɛ ˗nu, ˗yö ˗kɔlookota nu ˗dhɛ ˮdhiʋ̈ ˗mɛ ˗nu…ʼö˗ ˗nu ʼtɔ së yöö pö, ˮiin ʼö pö ʼyaa˗ ˗nu ˗bha ꞊dhɛ ˗Zlan ˗gɔ ˮdhiʋ̈ ʼkpii˗ ʼö ʼwo gun a ˗dhɛ sië ʼZan˗ Papö 2, ʼö˗ ˗wɔn ˗yö ꞊see kwɛɛ, ˮsu ʼö ʼwo˗ ˗dhɛ ʼDannëng ˗wo ʼgü ꞊zaɔ bho ꞊glööbɔ, ʼö ˮKwi ʼdhö˗ ˗dhɛ Avril, ˗a ˗dhɛkpaɔyi ꞊plɛ (2) ʼka ˗tɔ ˗dho ʼkɔɔdhö ˮtʋ̈ng ʼka, ˮsɛ ʼö ʼwo˗ Wlɔmö ˗kë ˗a ʼgü bha, ˗a ꞊slɔɔ dhɛ ˗ya kë ya˗ ꞊dɛɛ. ʼZan˗ Papö 2 bha ʼyaa gun ꞊dheglizë ʼö ʼwo˗ Katodhikö kë ʼö ˗a ˗gɔ ˮsɛ ʼgü, yöö do ˗gɔ ˮdhiʋ̈; ˗yö ˗gun ˗a ˮpɛpɛ ʼö ʼwo ˮkpʋngtaa ʼöʼwo ˗kë Katodhikö bha˗ ʼka, ˗a ˗nu ꞊gban ˗gɔ ˮdhiʋ̈. ˗Kwɛ ˗kaɔng

ˮNimlʋʋ 004꞊plɛ ö ga ˮsaɔdo ʼö˗ ˗kë yë ʼgü ʼyö˗ wɔn gun see˗ ˗naa bha, mɛ ꞊gban dhɔ ˗yö gun ˗a kë sië. ʼYaa gun mɛ ʼbha ˗zë ʼgü kë sië. ˗A ʼmɛ ˗nu ʼöʼwaa ˗Zlan ʼgü ˗a ˗nu ʼdhö, ˗a ʼmɔɔ ʼsëëbho ˗mɛ ʼdhö, ˗a ꞊geebë ˗dhɔ˗kë ˗mɛ ˗nu ʼdhö ˗yö ˗gun ˗a ˗nu ꞊gban˗gɔ ˗yɔɔ ʼkwëë˗ ˗mɛ ˗nu ʼka. ꞊Ya kë ˗gɔ ˗yɔɔ ʼkwëë˗ ˗mɛ ˗nu ʼka. ꞊Ya kë ˮdhʋ̈ kö ˗yö ˗gun mɛbhɩɩ ˗gɔ ˗yɔɔʼkwëë˗ ˗mɛ ˗dede ʼka. ʼYaa gun mɛ ˗zë kë ˗go ˮkpʋngtaadhɛ ˗to ˮdhʋ̈ ˗sü ʼgü. ˗A ˗Zlan ʼgü ˗mɛ ˗nu suu ꞊gban ˗suu
Duö
˗Kwɛ 2005
ˮdhʋ̈ kö ˗yö ˗gun mɛbhɩɩ ˗gɔ˗yɔɔʼkwëë˗ ˗mɛ ˗dede ʼka. ʼYaa gun mɛ ˗zë ʼgü kë sië. Kwa dë ˗nu ˗wa ˗pö ꞊dhɛ: « ʼWɔn ˗së kë ˗mɛ ʼyaa ꞊dhɛng ˗Zlan ˗gɔ. » ˗A ˗gɛn ˗mü ꞊dhɛ ʼmɛ bha ꞊dhɛ ˗a ˗wɔn ʼö ꞊see, ˗a ˗wɛɛ bho ˗yi bha ʼka, mɛ ˗yö kë ˗go ˮkpʋngtaadhɛ ˗to ˮdhʋ̈ ˗sü ʼgü. ˗A ˗Zlan ʼgü ˗mɛ ˗nu suu ꞊gban ʼdhö, ˮmɔɔ˗ ʼsëëbho ˗mɛ ˗nu ʼdhö … ˗a ˗nu ꞊gban ˗wo ˗gun ˮdhɛɛdhɛ ʼbha ʼö ʼWlɔmö Katodhikö˗nu ˗bha ˗Zlan ˗kwangdhö mü ʼö ʼwo˗ dhɛ mü ʼSɛn˗ Piɛɛdhö ˗bha ˗kë ˮdhʋ̈ ˗
꞊gban ˗suu ꞊gban ʼdhö, ˮmɔɔ˗ ʼsëëbho ˗mɛ ˗nu˗gaɔ suu ꞊gban ʼdhʋ̈, ˗a ꞊geebë ˗dhɔ kë ˗mɛ ˗nu ʼdhö… ˗a ˗nu ꞊gban ˗wo˗gun ˮdhɛɛdhɛ ʼbha ʼöʼWlɔmö Katodhikö ˗nu ˗bha ˗Zlan kwangdhö mü ʼö ʼwo˗ ˗dhɛ mü ʼSɛnPiɛɛdhö˗bha ˮdhɛɛdhɛ bha˗ ʼgü. ʼMɛ ʼö ʼwo gun ʼmü ˗wo ˗ziösü bha˗ ʼgü, kö kwa ˗mɔɔ ˗a ˗bha ʼö ʼkwa˗ pö ꞊dhɛ ˗yö ˗gun mɛ ˗gɔ ˮdhiʋ̈ mɛ ˗tiaandhe ʼka. ˗A zuëga ˗yö ˗gun së ˗dedewo. ˮSɛgɔ ˮdhiʋ̈ ˗mɛ ꞊ya kë ˮdhʋ̈, ˮsɛ ˗yö ʼwaanu. Mɛ ꞊slɔɔ ˗pë ˗nu ˗wɔn˗Kɔlookota do ʼbha ˗yökwaa˗ ˮKɔdivua ˗sɛ ya˗ ʼgü, ʼö ʼwo˗ ˗dhɛ ˮkwi ˗wo ʼgü(ANARIZ-CI). ʼWɔn ʼö ˗gban ˗mlü ta ˗wɔn ˗bha ꞊në ʼö öˮtʋ̈ng ˗kë ˗a ʼgü. ˗Kɔ ʼö dho kë˗ ˗bha kö ˗mlü ʼö mɛ ˗ya ta˗yö ꞊mɔɔ mɛ ˗bhö ˗pë waamɛ ˗gɔ ˗wɔn ˗nu ˗  ˮkwëë˗sü ˗bha, ꞊në ʼö ANARIZ-CI bha yë ʼka. ˗A ˗kë ˮdhʋ̈ ˗
Mɛ ˗de ˮbadhʋbho ˗sü
sü bha˗ ʼgü, ˗kwɛ ʼdhɛ ʼö kwɛɛ ya, ˗kɔlookota ˮwɛɛ ʼdhɛ ˗nu ʼö ʼwo kë ˗a pö woo˗mlü ta bha, ʼyö ANARIZ bha ʼö ˗nu gba ˗mlü ʼö woo˗ ta, ʼö ʼwo˗ suu ˗dhɛ NERICAbha, ˗a ˮkidhʋng ˮgblü ꞊plɛ (2000) ʼka. ꞊Ya kë ˮdhʋ̈ kö ʼtɔngdhö ˗kaɔng ꞊plɛ (20) ꞊në ʼö bha. ʼWɔn bha ˗yö kë ˗kë ˮdhʋ̈ ʼpödhɛ ʼö ˗kë
TOUMODI ʼka, ˗a ʼgü. ˗A kë ʼö ANARIZ ˗ya wo ˮdhʋ̈ bha, ˗ya ˗kë ˮdhʋ̈ kö kwadega ˗bha ˗mlü ʼö ʼkwa dhota bha, ˗yö ꞊mɔɔ kwa ˗ta kwa ˗gɔ ˮsɛ ya˗ ʼgü, kö mlü ʼdhɔ ˗sü ʼö ˮsɛ ˮwɛɛ ˗nuʼgü bha, ˗a ˗nu fiëë ˗yö kë. ˗A ˗gɛn ꞊dhɛ ˗kwɛ ʼö ˗ziö ya, ˗mlü ʼö ʼkwa kë˗ dhɔ ˮsɛˮwɛɛ ˗nu ʼgü, ˗a sɔng ˗yö kë ˗ mɔɔ miliaa këng do ö ˗kɔ do(110.000.000.000 cfa) bha. ˗A ˗kë ˮdhʋ̈ ˗sü bha ʼyaa kwaa˗ ˮsɛ ʼtɔ dhi ˗sü ʼka, ˮkɛɛ kö ˗mlü ta ˗dhɛtiaandhe ˗nu ˗wo kwa ˗gɔˮsɛ ʼgü. ꞊Ya kë ˮdhʋ̈ kö ˗yö ˗së kö ʼmɛ ˮdhʋ̈ dodo ʼka ˗yöö ˗de nu ˗mlü ˗ke kë ˗südhɛ, kö kwa ˗de ꞊slɔɔpë ˗yö ꞊mɔɔ kwa ˗ta. ʼWɔn ʼö ˗gban ˗potaasü ˗wɔn ˗bha. ʼWɔn ʼö ˗gban ꞊bɛdhɛga ˮvlaanvlaan ˗nu ʼdhɔ ˗sü ˗bha ˗kpinng ˮdhiʋ̈꞊Bɛdhɛ ˗nu ʼö ʼwo ˗kë Sinua ꞊bɛdhɛ˗nu ʼka bha, ˗a ˗nu ˮdhɔɔ dɔ ˗sü zü ʼdhö bho kwaa˗ ˮsɛ ʼö ya˗ ʼgü, ˗a dhayi ˗kwɛ ˗kaɔngdo ö ga ˮsaɔdhu ˗naa ꞊nɛ. ˗Kwɛ ʼdhö ziö sië ʼdodo kö˗ ˗da ʼgü ꞊në ʼö ˗dasië do ʼö dho˗ ʼka. ˗A ˗kë ˮdhʋ̈ ˗sü bha ʼgü, dɔ ʼö ʼkwa˗ wo ꞊dɛɛ, ꞊bɛdhɛ ˗nu bha ˗a ʼdhɛ ˗nu ʼö˗ ˗nu ˮdhɔɔ dɔ ˮtʋ̈ng ˗
nu ꞊wa ziö, ʼö ʼwaa ˗tiaandhö ʼzü bha, ʼyö ʼmɛ ˗nu ʼö ʼpë ˗nu bha ˗a˗nuˮdhɔɔ dɔ ʼsëëdhɛ ʼyaa˗ ˗nu ˗gɔ bha, ʼwo ˗nu ˮdhɔɔ dɔ sië ˗kpinng ˮdhiʋ̈ ˗dhɛ nu, ʼkɔ ˮgʋ̈ngta ˗dhɛ ˗nu ʼgü. ꞊Dhɔtrɔɔ nu ʼö ʼwo ˗kë ꞊bɛdhɛ ˮdhɔɔ ˗dɔ ʼgü ˗kɔ ˗nu ʼö ʼwo˗ ˗nu ˗dhɛ ˮkwi˗wo ʼgüfaamasi, ˗a ˗nu dëmɛ ˗nu ʼka, ꞊wa dhiang suu ꞊gban ˗suu ꞊gban zë ˮsɛ ˗gɔˮdhiʋ̈ ˗mɛ ˗nu ˗dhɛ kö ꞊bɛdhɛ˗nubha ˗wo ʼgo ˮ sɛ ˗bha, ˮkɛɛ ˗a ˮwɛɛ ʼbha ʼyii yën. ˮKɛɛ kö ʼpë ˗nu bha ꞊në ʼö ʼwo ˗mɛ ˗nu zë sië ꞊dɛɛ ʼgbɛ. ˗A kë ˮdhʋ̈ ˗sü bha˗ ʼgü, ˗kwa kwa ˗de ʼkun ꞊bɛdhɛ ˗nu bha ˗a ˗nu ˗gɔ, ʼyii kë ˮdhʋ̈, kwa dho kwa ˗de zë˗ ˮwɛɛwɛ. ʼWɔn ʼö ˗gban troo ˗nu ˗bha mɛ wɔnkɔ ˗nu ʼgü˗Dhɛkpaɔyi ꞊plɛ ya˗ ˮpiʋ̈troo ʼö ˗kë ˗dhöökpö ˗zuö˗sü ʼka bha, ˗a ʼbha ˗yö kë ˗kë kwa ˗gɔ ˮsɛ ʼö ya ʼgü. ˗A ˗gɛn ˗mü ꞊dhɛ ˗dhöökpö˗troo ʼkpii˗ ˗dede ʼö ya kë ʼö˗zuö ˮsɛgɔ ˮpɛpɛ ʼö ʼwoˮkpʋngtaa, ˗a ˗nu ꞊zinng ʼgü, ʼyö˗ ʼbha yöö ˗zuö ˗kwɛ ʼö nusië ya˗ ʼka (2006). ˗A ˗kë ˮdhʋ̈ ˗sü bha˗ ʼgü, ˮsanni ˮsɛgɔ ˗nu bha ˗wo ʼdhoˮdhʋ̈, ʼyö˗ ˗nu ʼgü ˗ya ꞊wɛɛ ʼWɔn ʼö ˗gban ˗dhöökpö ˗zuö ˗wɔn ˗bha
꞊kö, kë ˮdhʋ̈ kö ʼmɛ ʼö ꞊ya kë ˮ gbɩɩ˗ kö ˗yö gun ʼdho˗ naa. ˗A ˗kë ˮdhʋ̈ ˗sü bha ʼgü, ˮsɛgɔ ˗nu ʼö ʼwo waa ʼKɔdivua ˗nu ꞊loo ʼko ˗ta kö ˗a ˗nu ʼgü ˗yö ꞊wɛɛ bha, ʼyö ˗a ˮgbɩɩ˗ do ʼbha ʼdhö ˗këEzitö ˗sɛgɔ ʼka. Ezitö ˗sɛgɔ bha, ʼyö ˗ya ˗sü ʼka kwaaMɛtii ˮsɛ ya ˗a ˗gɔ ʼdhuʋ̈ʋ̈ ꞊yën. ˗A ʼgü ˗mɛ ˗nu ˗wo dhöökpö ˗zuö dedewo. ˮKɛɛ kwa˗ ˗ma ꞊dhɛ ˗piö dhiʋ̈ bho ˗piö ˗yö˗dhö. ˗Aga ʼyö ʼmɛ ˗nu bha waa˗ kwaa˗ ˗dhöökpö ˗zuö˗mɛ ˗nu ʼö ʼwo˗ ˗nu ʼtɔ ˗dhɛBiö bha ʼyö ʼwo ʼpë bha ˗zuö ˮkwi ˗a ˮsu (Avlilö) ʼö ziö ya˗ ʼgü, ˗a ˗dhɛkpaɔyi kaɔngdo ö ga ˮsiʋ̈siö ˗naa bha˗ ʼka. Kwɩɩˮ ˗mɛ ˗nu kwaa˗ ˮyʋʋ ˗mü ! kwaa ˮyʋʋ ˗mü ! Kwa kë ʼmɛ ˗nu bha˗ ˗a ˗nu ˗gɔ ˗kë ʼbii˗ ꞊plɛʼka ʼgbaan˗ dhö. Ya ʼgo mü kö ˮsɛgɔ do ꞊në ꞊ya ʼto. ʼYö ˗kë Kamödhunö ˗sɛ ʼka. ʼKwa ˗a ˗nu ˗gɔ ˗zë kë ködhöökpö ˗zuö ˗troo ʼkpiibha, kwa ˗dho ʼdho˗ ˗a ˗zuö ˮDhima ˮsɛ ʼgü ˗kwɛ ʼö nusië ya˗ ʼka. ˗A ˗gɛn ˗mü ꞊dhɛ ˗dhɛ bha ꞊në ʼö ʼwɔn bha ʼödho kë ˗a ˗bha. ꞊Ya kë ˮdhʋ̈ ˮdhʋ̈ kö ˗kwaa ˗dhɛ Atannakö ˗yö nu kwa ˗dhɛ ˮtɛɛ ʼka. 3

ˮNimlʋʋ 004
Duö
˗Kwɛ 2005
ˮYɩɩ ˗wɔnBaa ˗kɔn ˗bhö ˗mɛ ˮgbɩɩ˗ ꞊plɛˮYɩɩ ˗wɔn ʼö ya ˗yö ˗gbanmɛ ꞊plɛ ʼö baa ˗kɔn ˗dhɔ ʼögun ˗a ˗nu kë sië ˗dedewo, ˗a ˗nu ˗bha. Baa ˗kɔn ˗dhɔ ˗yö mɛ ʼgbɛ ˗kë, ˮkɛɛ mɛ ꞊plɛ ʼö ʼwo bha, ʼbha yö˗ ˗nu bha, ʼyii ʼdaɔnnu. ˗Aga, yi do ʼka, kö ˗a ˗naa baa ˗kɔn wɔn ˮsiʋ̈ ꞊ya ziö, ʼyö˗ ˗nu ˗bha ꞊dhuutii ˗yö ʼpömɛ ˗nu꞊gban ˗dhɛ ʼyö˗ pö˗ ˗nu˗dhɛ: « Kwɩɩˮ ˗mɛ ˗nu, mɛ ˮgbɩɩ˗ ꞊plɛ woo kë ˗kɔ ˮʋʋ˗kɔ ʼö˗ ʼgü, mɛ do ʼbha ˗yö ˗kë ʼö˗ ˗bha ˮgbɩɩdhɛ ˮdhiʋ̈˗yö ˗ziö. ˗A ˗kë ˮdhʋ̈ ˗sü bha ʼgü, ʼmɛ ʼö ˮgbɩɩ˗ baa ˗bhö ˗sü ʼgü, kwa ˗dho ˗a ˗mɛdɔ ꞊dɛɛ ˗Yannggbe waa ꞊Kɛyang ꞊zinng ʼgü. » ꞊Dhɛ ʼö ˗kë ˮdhʋ̈ ʼyö ꞊dhuutiiʼdhö˗ pö ö bha dhebë ˗nu˗dhɛ ˗wo ʼdho ꞊gbaukɔ ʼgü˗wo baa ˗kpa ö ˗kpa ˗kɔ ˗ta˗dedewo ˮtʋʋ ˮdrɔɔ ˗drɔɔ˗bha. ˗Wa ʼgü ˗pë kë ˮtɩ ˗wü ʼka. ˗A ˗dhɛ ˗yö ˗wɔ ˗zlëë dhö kö baa bha ˗ya ma, kö ˗wa nu˗ ʼka ˮdhɛɛdhö. ʼö gun kë sië ˮdhʋ̈ bha kö ˮdhɛɛtɛ꞊ya pa ˗titidhö mɛbhɩɩdheʼka ꞊dhɛ dha ˗yö nu. ˗Kaa ˗ga ʼyö ꞊dhuutii ˗ya pö: « Yanngbe kaa˗ ꞊kɛyang, ʼmɛ ʼö˗ ˗bha baa kpö ʼö dho kë˗ ʼWɔn bha ˗a bhlɔɔ yaa ˗maʼkpii˗ kö ˗yö ziö ʼka ö ˮtɛado ꞊Kɛyang ʼgü ˗sü bha, ʼyö ö ˗bha ˗ta ˗yö ʼto ʼka ˮdhʋ̈ ˗yö ˗kɔ ˗da ˮtɩ ˗gɔ ʼkpikikpiki ʼbhayö˗ ʼka baa ya ˗a yën ˗sü ʼö gun ˮtʋʋ bha˗ ꞊bha bha ˗bha, kö yö ꞊në ʼö ˮgbɩɩ˗. ʼgü, kö ˗yaa ˮmëng ˮwɛ ˗A zü bho ˗sü ꞊në ʼö ˮgbɩɩ˗, ziɔnziɔndhö, kö ʼyaa ö ˮsɔn kö ˗Yannggbe ꞊ya baa bha˗ ziaan yö˗ ʼgü. ꞊gban ʼto ˮdhʋ̈ ˗yaa ˗ya ö ˗kɔ ˗A ˗dhɛ ʼö ꞊dhuutii ˗ya yö ʼyö˗ta kö ˗yaa ziö ˮtʋʋ ʼka, ˗ya ö ˗kɔ dɔ ö ˗gɔɔ ˮsuʋ̈ yaa ö ˗ya ˗a ˮmëng ˗sü ˗bha; kö˗ da ˗a ʼgü bha ˗a ˗wɔn ʼgü. ˮyanyi ˗yö ꞊wɛnng sië. Kö˗ ʼYö˗ pö ꞊Kɛyang ꞊në ʼö ˮgbɩɩ ˮyan ꞊ya ˗wo ʼgü ˗ziisü ʼka. Mɛ ꞊gban ˗wo kë ˗kun ꞊ni. Kö mɛ ꞊gban ˮwɩ sië:« ʼpö tɛan˗ ʼka ꞊dhɛ ꞊Kɛyang ˗Yannggbe bhii ga ꞊zɔɔ ˗wa ! ꞊në ʼöˮgbɩɩ˗. Aaʼ ˗Yanngbe ʼbhaa ʼto ˗ee ! » ˗Aga ʼyö ˗Yanngbe ʼö baa bha˗ ꞊mëng. Yöö kë ˗kɔ ˮʋʋ ˗kɔ ʼö˗ ʼgü, ˗piö ˮdhiʋ̈ bho ˗piö ˗yö ˗kë. ˮZɛ Emaniɛ
ˮGwʋ̈ng« ʼWaa ʼwɔn yaa ˮyɔɔ bho ʼwɔn yaa ʼka. » Kwa ˗mɔɔ ˗a ˗bha ʼö ʼkwa ʼwɔn ˗zɔn ʼka sü gɔndë ʼnë ʼö˗ ˗bha ʼnë ʼdhö ˗pö ˮyi ꞊bhaa ʼö˗ ˗dhiang ʼdhö zë ˗süʼka ʼsëëdhɛ ˗be ʼnë ʼö ˗kë ʼwaa ʼwɔn yaa ˮyʋʋ bho ʼwɔn yaa ʼka ˗a ʼgü bha ˗bha. ʼWɔn ˗zɔn ʼka ˗së ˗dede ꞊në ʼö bha. ˗A ʼsëëdhɛ ˗be ʼnë bha ˗a ˮdhɔɔ ˗bha ˗yö ˮZɛ Emanuɛ ˗gɔ ˮMaadhö. Ü këyɔɔ ˗ya ʼwɔn yaa kë ü ʼka, ʼbha ʼdho ˗gɔ ˮyɔɔ dɔ˗ ˗gɔ ʼwɔn yaa ʼka. Ü ˗bha ˗yö kë ʼwɔn ˗së kë ˗sü ʼka ˗a ˗mɛ ˗dhɛ. ˗A ˗gɛn ˗mü ꞊dhɛ ʼwɔn ˗së kë ˗mɛ ʼyaa ꞊dhɛ ˗Zlan ˗gɔtongtongdhö. Kwa˗ ˗ma ˮdhʋ̈. Pë ˗Wlangda ˗süʼSëëdhɛ ˗be ʼnë ˗nu ʼö˗ ˗nu ˗yö ˮkpɛnngdhɛ ʼyaa ꞊gblɛɛnʼzü꞊Ya ʼgo yö ˗zë ˗a ʼgü, ꞊klang ˗tiantiandhe ˗dede ʼö ˗gban ʼmɛ ʼsëëdhɛ ʼnë ˗nu ʼö ʼwo ˮdhʋ̈ bha wo ˗mü: ʼö ü zuëˮ ʼdhö ꞊gi ˗sü ʼka ʼwɔn ʼbha ʼkosɔn, ʼö dho kë ˗kɔ ʼö˗ ˗bha ˗Kɔ ˗mɔɔ ʼwɔn ˗bha ˗sü ˗yö Yesu ˗gɔ kö ˗yö mɛ dha. kö ˗yö ʼgo ü zuëˮ ˮpiʋ̈, ˗a ꞊klang bha ˗a do ˗yö ˗dho këYesu ˗bha mɛ ˗nu ꞊klang˗ kë ˗wo ˗nu. ʼDannëngdhö ˮkwi ˗bha ˮsu ʼö ˗kë   ʼka, ˗a ʼgü. ˗A zü ˗yö ˗dho bho˗ ˗a ˗dhɛkpaɔyi ˗Blɛɛsü ʼka, ʼyö˗ ˮdhiʋ̈ ʼdhö ta ˗a ˮsaɔdo ˗naa ʼka. ˗A ꞊plɛ ˗naa ˗yö ˗dho kë˗ ˮZuan Wɛn ˮsu ʼdhɛ ʼö ˗kë ʼsëëdhɛ ʼö ˗gban ˮgʋng ˗yua ˗bha ˗kpɔ mɛ ʼka ˗sü ˗bha. Juillet ʼka bha, ʼö sü ˗a ˗dhɛkpaɔyi ˗kaɔng ꞊plɛ ö ga ˮsaɔdhu (25) ꞊Ya kë ˮdhʋ̈ kö ˗ka ka baa˗ sië kö ʼka ʼwëëga ʼnë ʼbha ˗ya ˗bha ʼö yö˗ ʼka ˗a ˗kaɔng ˗yaaga (30) ˗bha. ˮKɛɛ ˗kaa ʼgü ma ˗ ˗ka ˗kɔ ˮsɔɔ kö ˗wa yö ˮkpɛnng yi ʼö˗ ʼka, ʼka ʼto ʼka˗ ˗nu së ʼka; Mɛ ˮpɛpɛ ʼö kaa˗ nu ꞊klang˗ ꞊plɛ bha, ˗a ˗nu ˗ta bha, ˗ka ʼdhɔ. ˗dhɛkpaɔyi do ʼto ˮdhiʋ̈ kö ʼka nu. Pë ˮbin ʼö ya ˗a ˗ga ˗së ʼka kö ziaan ʼö dho ˗Pamɛbhamɛ ꞊plöö ʼü˗ ˗zɔn
4

ˮNimlʋʋ 004
Duö
˗Kwɛ 2005
ʼKa ka bo ʼsëëdhɛ ya˗ ˗wo pö ˗sü ʼka, ʼwɔn ʼbha ꞊ya kë ka ˗gɔ kö ʼka pö yi ˗dhɛ, ˗ka ʼsëëdhɛ kë kö ʼka bɔ. Yii˗ ʼdrɛsü ˗mü 08 BP 857 Abidjan 08 ʼka. Tel. 22.43.12.72. ʼMɛ ˗nu ʼö ʼwo ʼsëëdhɛ ʼö ya˗ ˗kë, wo ˗mü ꞊Sai Zoziasü,  ˮDhɔɔgbö Zafe, ꞊Kesɩ Mɔyan Dhifɔngsü, Valangtɛn Vidrinö waa˗ Edhɛna Pɛdhɛkwalösökaya ʼö˗ ˗nu ꞊gban ꞊plɛ ʼwo go Dhusi ʼö ˗da ˮAnɛsü ʼö go ʼSuisü,  ˗a ˗nu ʼka. 5

ˮNimlʋʋ: 005 ʼKplo
˗kwɛ 2005 	ˮsu ˗bha ʼsëëdhɛ ˗mü
ˮGwɛɛtaawo	Dhiang ˗wo tiaandhe
WƆN ˗TAƆNG ˗MA ʼGÜ ʼSËËDHƐ
ʼSëëdhɛ ya ˗yë ˗kë ˗mëwɔn ʼgü? ˗Më ʼö ˗kë ʼyö bhii ü ˗de ˗wo pö? Sëëdhɛ ʼö ya ˗yö ˗kë ü ˗de ˗wo ʼgü ˗mëwɔn ʼgü, ʼyö ʼyii kë ˮKwi ˗wo, ˮDhima ˗wo, ʼGlɛɛ˗ ˗wo ˗nu ʼgü? ˗Ya ʼö˗ wo kwa ˗wo ʼgü bha, ˗yö ˗kë ˮdhʋ̈ kö ˗ya ˗zɔn kwa ˗dhɛ ˗blɛɛsü ʼgü ꞊dhɛ kwa ˗dega ˗wo ʼö ˗kë ꞊Danwo ʼka bha ˗yö ꞊bhlëë ˗sü ʼpö. ˗Wo ˗nu ʼö ˗Zlan ˗ya ˗nu ˗da bha, ˗a ˮwɛɛ ʼbha ʼyaa ꞊bhlëë ˗sü kö ˗yö ziö˗ ʼka˗ ʼbha ˗ta. ʼPë ʼö ˗a ˗dhɛ ʼdhö˗ ˗bha kö ʼkwa˗ kë, yö ˗mü ꞊dhɛ kö ʼmɛ ʼö ˮdhʋ̈ ˗yö ꞊bhlëë ˗ya ö ˗de ˗wo ˗bha kö ˗yö kë ˗tiaandhe ˗wo ˮwɛɛ pö ˗mɛ ˗nu ˮyan ʼgü ˮkpʋngtaa. Yö ꞊nëwɔn ʼgü, ꞊ya kë ꞊dhɛ ʼbhaa dɔ ü ˗de ˗wo ˗wo pö ˗dhɛ ʼka, kö ˗a ˗dhɛ ˗ya ˗bha kö ʼö sü ꞊dɛɛ ˗bha, ʼü ˗ya ˗a draan˗ ˗sü ˗bha. ˗A ꞊plɛ ˗naa ˗mü ꞊dhɛ ˗yö ˗ya kwa ˗de ˗wo ʼgü ˮdhʋ̈ kö ʼwɔn ˗nu ʼö ʼwo ˗këkwaa˗ ꞊Danwo pö ˮpɛɛn ˗ta, ʼwɔn ˗nu ʼö ʼwo ˗kë kwaa˗ ʼKɔdivua ˗sɛ ʼgü, ʼwɔn nu ʼö ʼwo ˗kö ˮkpʋngtaa kö ʼkwa ʼdho kë˗ ˗a ˗nu ꞊gban ˗wɔn ʼgü tii, ˮkɛɛ kö ʼkwa ˗a ʼbha ˗nu ma. ꞊Ya ʼgo mü, ˗a ˗dhɛ ˗ya ˗bha kö bhi ʼö ʼü ʼsëëdhɛ ya ˗a ˗wo pö sië bha, ʼü kë ꞊dhɛ mɛ ʼbha ʼö ʼwo Samadhi mi ˗kë ˗a ʼdhö. ʼMɛ bha ʼyö ˗kpan mɛ do ˗bha ziaan ˗ta kö ʼwɔn yaa kë ˗mɛ ˗nu ˗waa ˗gi, ʼyö dho˗ ʼka ʼyö ʼwo˗ ˮdhɛ ˗kë, ʼyö ˗kë ˮklʋ̈ʋ̈klʋ̈. ꞊Ya kë ꞊dhɛ Samadhi mi ʼkö bha ʼyii kë nu ʼnu ʼmɛ bha˗ ˗dhɛ, ˗mëwɔn ʼö gun yöö˗ ˮdhiʋ̈ ꞊slɔɔ? ʼMɛ ʼö ʼwo˗ ˗gi bha ˗yö ˗mɔɔ ˗bha ʼnu ʼö ga. ʼKwa˗ pö ˮdhʋ̈ kö kwa˗ ˗pö ꞊dhɛ kö ʼbhiikë dɔ ü ˗de ˗wo ˗gɔ ˮgbɩɩ˗ kö˗ ꞊bhlëë ˗yökë˗ ˗bha, ˮtʋ̈ng ʼbha ˗yö ˗dho ˗wo ʼö ˗kë ꞊dhɛng ˗pë ʼka, ʼö go ˮsɛ ˗bha. ꞊Ya ʼgo mü, bhi ʼö ʼü dɔ ü ˗de ˗wo ˗ya ˗dhɛ ʼka bha, ü këyɔɔ ˗ta ʼkun. Nu ˗a ˗dhɛ. Kë ꞊dhɛ Samadhi mi bha˗ ʼdhö. ꞊Ya kë ꞊dhɛ ʼwɔn ʼbha ʼdhö ü ˗gɔ kö ʼüpö yi ˗dhɛ ʼö ˗gban kwaa˗ ꞊Danwo ˮsɛʼgü ˗wɔn ˗bha, yii˗ ʼdrɛɛsü ꞊nɛ: 08 bp 857 Abidjan 08. Bureau Dan. Kwaa˗ ꞊danwo pö ˮsɛ ʼgü ˗wɔnˮKwi ˗a ˮsu ʼö ˗kë zue ʼkabha, ˗a ˗bha ˗dhɛkpaɔyi ˗kaɔng ꞊plɛ ö ga ˮsɔɔdhu ˗naa bha ʼö sü˗ ˗bha ʼöyö˗ ʼka ˗a ˗kaɔng ˗yaaga ˗naa ˗bha, ꞊klang˗ ʼö ˗gban mɛ zuëˮ ˮpiʋ̈ ˗yuabo ˗kɔ ˗bha, ˗yö ˗dho kë˗ ʼka ˗Zuan yuö (Zouan˗ Hien). ꞊Ya ʼgo mü ˮsu dhɛ ʼö ˗kë ʼUtö ( ) ʼka ʼö dɔ Zue ˮpiʋ̈ bha, ʼö sü ˗a ˗bha ˗dhɛkpaɔyi ˗blɛɛsü ˗bha ʼö yö˗ ʼka ˗a ˮsaɔdo˗bha, ꞊klang˗ bha ˗a do ʼbha ˗yö ˗dho kë˗ ʼka ʼDannëng ˗dhɛ yaan˗ bha. Mɛ ˗nu ʼö ʼwo dho kë ꞊klang˗ bha ˗a ˗zɔn ˗mɛ ˮgblʋ̈gblʋ̈ ˗
Mɛ zuëˮ ˮpiʋ̈ ˗yua bo ˗kɔnu ʼka ˗wo ꞊plɛ. ˗Wa mɛ do ˗dhɛ Pasitëë Koya. ʼYö˗ mɛ do ʼdhö ˗kë Kato Bonifasü ʼka. Bonifasü bha, ˗yö ˗kë ʼsëëdhɛ ˗slëë ʼgü ˗mɛ ʼkpii˗ ˗dedeʼka kwa ˗dewo ʼgü ʼDannëng ˮpɛɛn˗ta. ˗Zlan ꞊ya ˮwɩ˗ ˗bha mɛ ˮwɛɛ ʼbha ˗nu ˗wo ˗dho kë˗ ˗nu ˮpiʋ̈ ʼöʼwo˗ ˗nu ˗ta kun. ꞊Klang˗ bha, ˗a ˗ya ˗gɛn mü ꞊dhɛ ʼö sü ˗gblü ˗da ˗sü ˗bha, mɛ ʼgbɛ˗dede ꞊në ʼö ʼwo mü ʼö ˗nu zuëˮ ʼdhö ꞊gi ˗sü ʼka. ˗A ˗nu zuëˮ ˗yö ʼto ˗sü ʼka ꞊taama ga ʼöbhɔ˗ ˗nu ˗bha, ˗a ˗nu ꞊slɔɔpë ʼsü ʼö wo, ˮgbɩɩ˗ ˗dhɛ ˗wɔ ʼö wo ʼnëdhiëng ˗nu ʼdhö, dhebë ˗nu ʼdhö, ˗a ˗nu ˗ta, ˗yö mɛ ʼgbɛ zuëˮ ʼto ˗sü ʼka ꞊taama˗dedewo. ˗Kɔ ʼö dho kë˗ ˗bha kö ʼwɔn˗yö ʼgo ˗a ˗nu zuëˮ ˮpiʋ̈ ꞊në˗ ˗wɔnʼgü ʼyö ꞊klang˗ bha ʼö ˗ya. ˗A ˗wɔn ʼgü mɛ ꞊gban ˮpɛpɛ kwa ˗dhɛ ˗yö wo˗sü ʼka ʼwɔn bha˗ ˗ta. ꞊Ya dhi ʼmɛ ʼö ˗dhɛ ˗yö ˗mɔɔ ˗a ˗bha ʼö dho ˗Zuan Yuö, ˮiin ʼDannëngdhö. ˗Kwaa ʼwɔn dɔ˗ ʼka ꞊dhɛʼsëëdhɛ ʼgbɛ ˗dede ˮdhɔɔ ˗bha ˗yö˗dho kë˗ ʼwɔn bha˗ ˗ta. ꞊Dhɛ ˮdhʋ̈, ʼmɛ ˮdhʋ̈ ˗a ʼdho ˗sü ʼka, ˗yö ʼwëë ʼkun ö ˗kɔ ˮpiʋ̈ kö ˗ya ˗nu ʼdhɔ.                              .                                    de  :     Aaˮkaa Anˮgan Aansaan aɔkaɔ aɔnʼdaɔn  bh˗bho dhdhe ee꞊wee ɛˮpɛ 
ëëënëënɛaɛangwiniinɩɩɩkwng1ooɔɔnɔɔnööö
ˮkëëʼkën꞊klëënˮkpɛagɛanˮ˗gwëˮbinˮiinˮwɩˮgbɩɩ ꞊kwaagbeng˗zooʼpɔˮyɔn꞊yɔɔnpötöö
üüüünüünʋ̈ʋ̈ʋ̈ʋʋʋ
ʼgüˮgüü꞊blünglüünˮgʋ̈ˮbhʋ̈ʋ̈ˮtʋˮtʋʋ
˗Wo ʼdho ˗kɔ (   )              +      +    
ˮdhüʼkɔdë꞊zɛ˗dhɔˮklang ʼyënng˗

ˮNimlʋʋ 005
ʼKplo
˗Kwɛ 2005
Kwaa˗ ˮKɔdivuaa ˗sɛ ʼgü ˗wɔn˗Kwaa ʼwɔn dɔ˗ ʼka꞊dhɛ ˗tosɛa ˗kë ʼflëë˗ ʼgü˗sü ꞊ya kë ˮbhadha ˗dedeʼka dɔ ʼö ʼkwa˗ wo ya˗ ʼgü. ˗A ˗kë ˮdhʋ̈ ˗sü bha˗ ʼgü, kwaa˗ ˮsɛgɔ ˮdhiʋ̈ ˗mɛ ˗yöˮdhasi ˗nu ˗ya ˗sü ˗nu ʼkakö ʼko ˗yö zë ꞊kwa ˗mɛ ˗nu, mɛ zë ˗mɛ ˗nu, ʼwɔn yaa kë ˗Tosɛa ˗kë ʼflëë˗ ʼgü ˗sü ʼdhö ʼö ʼyaa˗ wo˗mɛ ˗nu ˮpɛpɛ bha˗ ˗nu ˗naa ˮkwanngdhɛ ˗nu ˗zü, ʼka. ˗Ya kë ˗sü ʼka ˮdhʋ̈ a ˗nu ˮdhiʋ̈ ˗nu wlüüˮ. ˮkwi ˗pö ˮgblʋ̈gblʋ̈ ˗nu, ˗a Wo ˮkwɛɛ ˗nu kë ˗piö ˗nu ʼsɛɛnnë ˗nu ʼgbɛ ˗dhɛ ʼgü ʼka. kwa ˗gɔ ˮsɛ ya˗ ʼgü. ꞊Ya ʼgo ˗Wo pë ˗ya ʼkɔyö˗zë ˗a ʼgü, ˗yö ˗dhɛ ꞊dhong ˗nu ʼö ʼwo˗ ˗nu ˗sü ʼka mɛ ˗nu ˗gɔ ˮkwi˗ ˗dhɛ ˮkwi ˗wo ʼgü fönɛtrëpö ˗nu bha˗ ˗nu ʼgü kö ˗bha, ˗a ˗nu ˗bha. ˗Wo wo woo˗ ʼkɔbhang ˗nu ʼö ʼgbɛn˗ ˗nu ˗ya ˮkwanngdhɛ
˗nu ʼgü. ˮKwanngdhɛ ˗maa kë ˗mɛ ˗nu ˗wo kë kpökpö nu ʼka. ˗Gɔn gɔɔn ˗mɛ ˗nu ˗naa ˗dhioo ˗yö do. ꞊Ya kë ˮdhʋ̈ kö kwa˗ ˗pö ꞊dhɛ ʼmɛʼdhɛ ʼö ü ˗kɔ ˮdhiʋ̈ ʼdhö ˮpʋ˗sü ʼka ˗wëëga ˗wɔnˮgblʋʋ ˮpiʋ̈, ü ˗mɔɔ ˗a ˗bha ʼü ü ˗bha ˗kë
ˮKpʋngtaadhɛ ˗wɔnBili ʼGramö (Billy Grahamö) ˗bha ˗kwɛ ˗kaɔng ˮsaɔdo ˮyʋʋ ʼsü ʼö˗ wo Bili ʼGramö bha˗Zlan ʼgü mi ʼkpii˗ ˗mü. ˗A kwɛ ꞊ya kë ˗kaɔng ˮsaaga ö ga ˮsaɔdo. ʼÖ ˗ya ˗Zlan ˗bha yë ˗bha, ˗a ˗kwɛ ˗kaɔng ˮsaɔdo (60) ˗naa ꞊nɛ. ˮKwi ˗bha ˮsu ʼö ˗kë ʼzuɛn˗ (Juin) ʼka ʼö ˗ziö ya, ˗a˗bha˗dhɛkpaɔyi˗kaɔng ꞊plɛ ö ga ˮsɔɔdhu ˗naa bha, ʼyö ˗kpan ʼkwëëdhe ʼkpii˗ ʼö ˗gban
˗Zlan ʼgü ˗mɛ ˗nu ˗bha, a ˗kë ˗a ʼka ꞊Mlɛɛkɛɛn ˮsɛ ʼgü, ˮKwi ˗pö do ʼbha ʼö mü ʼö ʼwo˗ ˗dhɛ ˮNiyɔɔkö(New York), ˗a yaan˗ ˗bha, ˗dhɛkpaɔyi ˗yaaga ʼkaʼgbaandhö mɛ ˮgblü këng꞊plɛö˗kɔ˗yaaga(230.000) wëëdhö. ˗Zlan bha yë bha ˗ya kë ˗sü ʼka ˗dedewo. ˗A ˗gɛn ˗mü ꞊dhɛ yö ˗Zlan ˗wo pö ˗sü ʼkaˮsɛgɔ këng do ö ˗kɔ ˮsaagawaa˗ ˮsɛgɔ ˮsɔɔdhu (185) ꞊në˗ ˗nu ʼgü ʼgbaandhöˮkpʋngtaa. Mɛ ˮgblü këng ꞊plɛ ö ˗kɔ (210) ꞊në ʼö ˗Zlan ˗wo bha ˗a pö ˗süʼka ˗a ˗nu ˗dhɛ ʼö nu ʼö yö ʼka꞊dɛɛ˗bha. ꞊Dhamlɛɛkɛn ˮsɛgɔ ˮdhiʋ̈ mɛ ˗nu waa˗ ˮsɛgɔ ˮwɛɛ ˗
nu ˗gɔ ˮdhiʋ̈ ˗mɛ ˗nuwo kë wo ˮtʋ ˗to ˗a ˗bha. Kɔ do ʼö mɛ ˗nu ʼwo gun ʼZan˗ ʼPapö 2 ʼsü sië˗ ʼka, ˮiin ˗a ˗ga sië˗ ʼka bha, ʼyö ʼwo yöö ꞊de ʼpö ˗a sü ˗bha. Bili ʼGramö bha, ˗a ˗bha dhiang ˮpɛpɛ ʼö ˗nu zë, ˗a ˗gɔ ˗dɔ ˗dhɛ mü ꞊dhɛ: « N Dëmɛ a nu sië » ʼka. Mɛ ꞊slɔɔ ˗pë ˗nu ˗wɔn˗A ˗kwɛ ˗yiisiönaa ꞊nɛ, ˮKwi ˗a ˮsu ʼö ˗kë sɛtangblë ʼka, ˗bha, ˗a ˗dhɛkpaɔyi ˗kaɔng do ö gaˮsuɩsiö ˗naa bha, ʼyö ꞊Dhamlɛɛkɛn ˗nu ʼwo˗ pö꞊dhɛ ʼö sü ˮsu ʼdhɛ ʼö ʼkwa ʼgü, ʼö ˗kë zue (Juillet) ʼka ya, ˗a ˗bha, ˮsɛgɔ ˮpɛpɛ ʼö waa˗ ʼnë ˗nu ʼö˗ ˗nu ˗kwɛʼyii kë ꞊mɔɔ ꞊kö ˗kaɔng doö ga ˮsaɔdo ˗bha ˗a ˗nu˗da ꞊kakao ˗bhlaa ˗nu ʼgü, ʼWɔn ʼö ˗gban ʼnë ʼsɛɛnnë ˗naa yë ˮgbɩgbɩ˗ kë ˗sü ˗bhaʼwii ʼdho ˗a ˗nu ˗bha ˗bhlaa ˗nu ʼgü. ˗A mɛ ʼdhɛ ꞊kakao ʼdhɔ˗. ˮSɛgɔ ˗nu ʼö nu ʼö ʼwo ˗kë ꞊dhɛ ꞊zuee ʼwo ˮdhʋ̈ bha ˮKɔdivuadhɛ ˗nu, pë see˗ ˗pë ˗zë ʼka ˗pë ˗ya ˗nu kpö ʼgü. ˗A ˗kë ˮdhʋ̈ ˗nu ˗wo ˗nu ˗a ˗nu ˗dhɛ ʼö ˗sü bha˗ ʼgü, ˗wo kë˗ ˗pö ʼwo˗ ˗nu ꞊wɛng ʼbhlaadhɛ ʼwaa woo kwaa˗ ꞊kakao ˗nu bha˗ ˗nu ʼgü, ˗a ˗nu ʼdhɔ. ˗Yö ˗bhɔ ˗a ˗bha ˮdhi ˗yö ˗ziö ˮgblü këng ꞊dhɛ ʼnë ˗nu ʼö ʼwo ˗ziö do ö ˗kɔ ˮsɔɔdhu ˗ta. ˮKɛɛ ˮgblü këng ꞊plɛ ö ˗kɔ kö ꞊bɛdhɛ ˗nu ʼö ʼwo bhaˮsaaga ˗ta ʼö˗ ˗nu ˗kwɛ ʼyii ˗wo ˗ziö ʼnë ˗nu zë ˗sü ˗gɔkë ꞊mɔɔ ꞊kö ˗kaɔng do ö ga ˗suɛɛsuɛɛdhö. ˮsaɔdo ˗bha, ꞊në ʼö ʼwo yë ʼNë ˗nu ʼö ʼwo yëkë sië ˮbang ʼka ꞊kakao ˮgbɩgbɩ˗ ˗nu bha ˗a ˗nu kë
sië ꞊dɛɛ ˮkpʋngtaadhɛ ˗toˮdhʋ̈ ˗sü ʼgü, ˗wo ˗ziö ˮmiliɔng këng ˗yaaga ö kɔ ꞊plɛ ˗ta. ˗A mɛ ʼgbɛ ˗dede ꞊në ʼö ʼwo˗ ˗nu kpöʼgü ʼö waa˗ ˗a ˗nu ˗da yëʼgü ˗mɛ ˗nu ʼwaa ˗gban woʼkwëë˗ tongtongdhö. ˗Ka ˗wëëwɔn ˗nu ˗ga bha ! ˗Kwaa kë ˗së köʼkwa ʼdho kë˗ ʼwɔn suu bha˗a kë ˗mɛ˗nu ʼka. ʼWɔn ʼö ˗gban ˗potaasü ˗wɔn ˗bha. ˮYua ʼö ˗gban dha ˗bha ban ˗sü ˗bhaˮYua ʼö ˮkwi ˗nu ʼwo˗ ˗dhɛ ˗nu ʼö ˮyua bha ʼö˗ ˗nu kun ˗kwɛfiɛvrë tifoidö bha, ˗a ˗gɛn ʼkpii˗ ˗dhɛ ˗bha ˗wo ˗mɔɔ mɛ ˮmiliɔng ˗kaɔng do ˗yö ˗gban dha ban ˗sü ꞊në˗ ˗bha. ʼMɛ ö ga ˮsaɔdo ˗bha. ʼYö ʼmɛ ˗nu ʼö ʼwo 2
to˗ ˗gɔ ˗kwɛ ˗bha ˗a ˗nu kpö ꞊zinngʼgü ʼwo mɛ ˮgblü këng ˮsaɔdo. ʼÖ ʼmɛ ʼö˗ ˗bha ˗a ˗mɛ kwi ˗yö ˗kun˗

ˮNimlʋʋ 005dedewo ʼö˗ ˮdhiʋ̈ ʼdhö ˗ziö. ʼÖ kë sië ˮdhʋ̈ kö˗ ˗mɛ ˗yö ʼkɔ ꞊taama kë siëˮyɔɔn ʼka, ʼö˗ ˮyan ʼgü ʼdhö ꞊niëë ˗nu wo, ʼö ˗a ˗gɔ ʼgü ʼdhö wü, ʼö ˗a ʼgü ʼdhö ga. ˗Kɔ ʼö ˮgʋng ˗yö mɛ ˗kë ˗a ʼka, ʼyö ˮyua ʼö ˮdhʋ̈ bha, ˗a ˗bha ʼdhö˗ ʼka ʼpö. ˮKɛɛ ˗a ˗bha bha, ˗a ˮdhɛ kë ˗kɔ ˗yɛɛ ˗yö ʼgbɛ, ˮkɛɛ ˗a ʼdhɛ ˗nu ʼö ʼKplo
˗Kwɛ 2005
kwa dho ʼklɛɛ˗ ʼkpɔ ˗a ˗bha, ˮiin ʼö ʼwo dho ʼto˗ kwa ˮyaan, yö ˗mü ꞊dhɛ ˗kwa ˮyi ˗wɔn ʼkun ˗së ˗dedewo. Kwa mü ˗yi ˗nu, ˗zu ʼka ˗yi ˗nu, ˮyi ʼkö ˗ kë ˗zë wo ꞊dhɛ kwa ˗mawɔn ˗yödho zun˗ ˗bha, ˗kwa baa˗ ˗a ˗nu ˗bha së ʼka. ꞊Ya ʼgo mü kwa ˮzu ˗dhɛ ˗nu, ʼkɔ ꞊taama kë ˗dhɛ ˗nu, pë ˗kpa ˗dhɛ ˗nu, ʼpë ʼö dho kwa ˮdhi ʼö ˗kë ˗zë wo ˗bhöpë ʼka, ˗kwaa ˗nu ˗wɔn kë ˗kɔ së kë. ꞊Ya ʼgo ʼbha wo ʼmü ˗kwa ˮslë mɔɔ˗ ˗bha kö ꞊dhɔtrɔɔ ˗nu ˗wo kwapike. ˗Kwa ʼdho˗ ˗nu ˮpiʋ̈. ˗Kwɛ ꞊plɛ pikee do. Kö ʼkwa˗ ʼgü ma ˗së ʼka bhaʼaa ˗yö kë? ʼWɔn ʼö ˗gban troo ˗nu ˗bha mɛ wɔkɔ ˗nu ʼgü˗Dhɛkpaɔyi ꞊plɛ ya ˮpiʋ̈ troo ʼö ˗kë ˗dhöökpö˗zuö ˗sü ʼka bha, ˗a ʼbha ˗yö kë ˗kë kwa ˗gɔ ˮsɛ ʼö ya ʼgü. ˗A ˗gɛn ˗mü ꞊dhɛ ˗dhöökpö˗troo ʼkpii˗ ˗dede ʼö ya kë ʼö˗zuö ˮsɛgɔ ˮpɛpɛ ʼö ʼwoˮkpʋngtaa, ˗a ˗nu ꞊zinng ʼgü, ʼyö˗ ʼbha yöö ˗zuö ˗kwɛ ʼö nusië ya˗ ʼka (2006). ˗A˗kë ˮdhʋ̈ ˗sübha˗ ʼgü, ˮsanni ˮsɛgɔ ˗nu bha ˗wo ʼdho ˮdhʋ̈, ʼyö˗ ˗nu ʼWɔn ʼö ˗gban ˗dhöökpö ˗zuö ˗wɔn ˗bha
ʼgü ˗ya ꞊wɛɛ ꞊kö, kë ˮdhʋ̈ kö ʼmɛ ʼö ꞊ya kë ˮ gbɩɩ˗ kö ˗yögun ʼdho˗ ˗naa. ˗A ˗kë ˮdhʋ̈ ˗sü bha˗ ʼgü, ˮsɛgɔ ˗nu ʼö ʼwo waa˗ ʼKɔdivua ˗nu ꞊looʼko ˗ta kö ˗a ˗nu ʼgü ˗yö ꞊wɛɛbha, ʼyö ˗a ˮgbɩɩ˗ do ʼbha ʼdhö ˗kë Ezitö ˗sɛgɔ ʼka. Ezitö ˗sɛgɔ bha, ʼyö ˗ya ˗sü ʼka kwaa˗ Mɛtii ˮsɛ ya˗a ˗gɔ ʼdhuʋ̈˗ ꞊yën. ˗A ʼgü mɛ ˗nu ˗wo ˗dhöökpö ˗zuö ˗dedewo. ˮKɛɛ kwa ˗ma ꞊dhɛ ˗piö dhiʋ̈ bho ˗piö ˗yö˗dhö. ˗Aga ʼyö ʼmɛ ˗nu bha waa˗ kwaa˗ ˗dhöökpö ˗zuö˗mɛ ˗nu ʼö ʼwo˗ ˗nu ʼtɔ ˗dhɛBiö bha ʼyö ʼwo ʼpë bha˗ zuö ˮkwi ˗a ˮsu (Avlilö) ʼö ziö ya˗ ʼgü, ˗a ˗dhɛkpaɔyi˗kaɔngdo ö ga ˮsiʋ̈siö ˗naabha˗ ʼka. Kwɩɩ ˮ ˗mɛ ˗nu kwaa˗ ˮyʋʋ ˗mü kwaa˗ ˮyʋʋ˗mü Kwa kë ʼmɛ ˗nu bha˗ ˗a˗nu ˗gɔ ˗kë ʼbii˗ ꞊plɛ ʼkaʼgbaan˗ dhö. Ya ʼgo mü kö ˮsɛgɔdo ꞊në ꞊ya ʼto. ʼYö ˗këKamödhunö ˗sɛ ʼka. ʼKwa ˗a ˗nu ˗gɔ ˗zë kë kö ˗dhöökpö zuö ˗troo ʼkpii˗ bha, kwa dho ʼdho˗ ˗a ˗zuö ˮDhima ˮsɛ ʼgü ˗kwɛ ʼö nu sië ya˗ ʼka. ˗A ˗gɛn ˗mü ꞊dhɛ ˗dhɛ bha ꞊nëʼö ʼwɔn bha ʼö dho kë ˗a bha. ꞊Ya kë ˮdhʋ̈ kö ˗kwaa ˗dhɛ Atanna ˗gɔ kö ˗yö nukwa ˗dhɛ ˮtɛɛ ʼka. ˮYɩɩ ˗wɔn˗Bhɛa ˗Zlan ˗dhɛ ˗kɔ ˮyɩɩ ˗sü꞊Dheglizösuuʼbha ˗yö Mɛtii ˮsɛ ʼbha ʼöʼwo˗ ˗dhɛ Kamörunö ˗aʼgü, ˗a ˗bha ˗bhɛa ˗Zlan dhɛ ˗kɔ ˗yö ˗deta. ˗Waa pö woo bhɛaˮ mɛ ꞊gban wo ˮgblëënu ʼö ʼwo ˗wɔwo ʼgu ˗ta ˮpɛɛpɛdhö ʼöʼwo wo ˗gɔ ˗gban ˗a ʼkaˮsɛɛ kö ˗wa wo ˮyan takpɛngkpɛngdhö kö buzi dɔ˗sü ˗ya ˗nu ˗gɔɔdhö. ˗Aga ˗dhɛkpaɔyido ʼka kö dhebë ʼnë doʼbha bha ꞊ya ö bha wun˗lö ꞊gblɛngblɛn ʼkawlɛngdhö, ʼyö gun bhɛaˮ bhawosië. Yaaʼ ˮ gblëënu ʼö˗ wo bha, ˗a ˗bha wun ꞊ya yö buzi ʼöˮpu sië ˗a ˗gɔɔdhö bha˗
˗bha, ꞊ya ˗pö, ˗a wun ˮzɔ ꞊ya yö ʼpë ʼö ʼpu sië bha ˗bha. Mɛ ꞊gban ˗wo bhɛaˮ sië ˗dedewo wo faan꞊gban ʼka. Buzi bha ꞊ya yö wun ˮzɔ ˗bhö ˗sü ˗bha꞊dhɛ mɛ ˗yö ˗më ˗kë. ʼMɛ ˗nu ʼö˗ ˗nu yun ˮgbiʋ̈ ʼdhödɔ, ˗a ꞊fii ꞊ya kë ˗a ˗nu ʼgü ˗së. ˗Wo ˮwɩ sië wo zuëˮ ˮpiʋ̈ ꞊dhɛ bhɛaˮ ʼöʼwo˗ wo sië bha ꞊në ˗Zlan˗yaa ma, ʼpë ʼö ˗kë ʼö ˗kë ˮdhʋ̈ bha ʼyö bha. ʼWo˗ kë sië ˮdhʋ̈, ʼmɛ ˮʋʋ ʼmɛ ʼkö ö ˗gɔ ˮdhiʋ̈ ꞊wlüükö ˗ya ˗Zlan ꞊bhlëë ˗siö. Buzi ʼkö bha, ˗a ꞊gbaan yën, Pasitëë ˗yaa pö ˗wo wo ˮyan ˮdhiʋ̈ ˮpʋkö ˗wo wlüüˮ, ʼyö ʼwo gun ˗a kë˗ ˗naa. Buzi ꞊de ʼpö wun bha ˗a din ˗ya kë˗ ʼgü˗dedewo ˗së; ˗ya ˗bhö sië ˮwɛ ˗nuɛɛnuɛɛdhö ꞊dhɛmɛ ˗yö ˮyɔn ˮpuu pa ˗tɔʼkaa˗ ʼka, ꞊ya ꞊loo wun ga ꞊gblɛngblɛn bha˗ ꞊zinngʼgü. ˮKɛɛ ˮyɔn ꞊fii ˗së ʼö dhebë ʼnë bha ʼö kë˗ ˗ziö ö꞊gwinng˗ ʼyö ʼwo gun ˗naa˗a ˗bha wun ˗lö bha, ˗a ꞊fii ʼö ˗ya ˗a ˗gɔ ʼö go ʼmü ʼö ꞊gwinngdhɛ ʼö˗ ꞊nɔɔ ˮnɔɔkë sië ˗së ʼka bha, ˗yö ˗kë ˗a ʼgü ꞊dhɛ ˗Zlan bha ꞊nëʼö ˗ya ꞊lɔɔ ʼyö ö ˗kɔ ziösië˗ ˗gɔ ʼgü bha. ˗A ˗wɔn ʼgü, ꞊ya faan ˗ya bhɛaˮ ˗sü ˗bha ö ˮyan ta ˗sü ʼkakpɛngkpɛngdhö ꞊dhɛ mɛ˗yö ʼwëë˗ ˗yɛɛbho ʼgü ˗kɔ
ˮdhi ta. ˮKɛɛ ʼö dɔ ʼmü kö a ˗kun ˗bha ˗dhɛ ʼyaabha ʼzü, kö pë ˗yö ʼma sië ˗gɔ ʼka ꞊dhɛ mɛ ˗yö ˗më ˗kë. Kö Pasitëë ˗zë ˗ya pö sië ˗wo ʼdho bhɛaˮ ˗sü ʼkaˮdhiʋ̈, ˗Zlan ˗ya lɔɔ ˗a ˗nu ꞊zinng ʼgü, ʼpë ʼö ˗kë ʼö ˮyɔn ꞊fii ˗së ˗dede ˗ya ya bha, ʼyö bha. ˮKɛɛ ˗a bha ˗pö ˮdhʋ̈ ˗sü ꞊gban ʼgü, dhebë ʼnë bha ʼyii kë dhang˗ bho˗ ˮdhiʋ̈. ˗Kaa ga ꞊ya ö ˮyan ˮpʋ, ˗ya ˗ya ˮgbla ˗sü ˗bha. Mɛ ꞊gbaan wlüüˮ ˮvaandhö. ꞊Bhluu ˮbhluudhe ˗ya ˗da. ˗Zlan ʼyaa mü ʼö꞊lɔɔ, ˮkɛɛ ꞊ya bhɔ dü ˗gɔ ˗mɛ (Satan) ˗bha. ꞊Kesɩ Dhifɔngsü
3

ˮNimlʋʋ 005
ʼKplo
˗Kwɛ 2005
ˮGwʋ̈ng« ʼWaa ʼwɔn yaa ˮyɔɔ bho ʼwɔn yaa ʼka. » Kwa ˗mɔɔ ˗a ˗bha ʼö ʼkwa ʼwɔn ˗zɔn ʼka sü gɔndë ʼnë ʼö˗ ˗bha ʼnë ʼdhö ˗pö ˮyi ꞊bhaa ʼö˗ ˗dhiang ʼdhö zë ˗süʼka ʼsëëdhɛ ˗be ʼnë ʼö ˗kë ʼwaa ʼwɔn yaa ˮyʋʋ bho ʼwɔn yaa ʼka ˗a ʼgü bha ˗bha. ʼWɔn ˗zɔn ʼka ˗së ˗dede ꞊në ʼö bha. ˗A ʼsëëdhɛ ˗be ʼnë bha ˗a ˮdhɔɔ ˗bha ˗yö ˮZɛ Emanuɛ ˗gɔ ˮMaadhö. Ü këyɔɔ ˗ya ʼwɔn yaa kë ü ʼka, ʼbha ʼdho ˗gɔ ˮyɔɔ dɔ˗ ˗gɔ ʼwɔn yaa ʼka. Ü ˗bha ˗yö kë ʼwɔn ˗së kë ˗sü ʼka ˗a ˗mɛ ˗dhɛ. ˗A ˗gɛn ˗mü ꞊dhɛ ʼwɔn ˗së kë ˗mɛ ʼyaa ꞊dhɛ ˗Zlan ˗gɔtongtongdhö. Kwa˗ ˗ma ˮdhʋ̈. Pë ˗Wlangda ˗süʼSëëdhɛ ˗be ʼnë ˗nu ʼö˗ ˗nu ˗yö ˮkpɛnngdhɛ ʼyaa ꞊gblɛɛnʼzüʼsëëdhɛ ʼö ˗gban ˮgʋng ˗yua ˗bha ˗kpɔ mɛ ʼka ˗sü ˗bha. ʼsëëdhɛ ʼnë ˗nu ʼö ʼwo ˮdhʋ̈ bha wo ˗mü: ꞊Ya kë ˮdhʋ̈ kö ˗ka ka baa˗ sië kö ʼka ʼwëëga ʼnë ʼbha ˗ya ˗ka˗Kɔ ˗mɔɔ ʼwɔn ˗bha ˗sü ˗yö Yesu ˗gɔ kö ˗yö mɛ dha. ˗kɔ ˮsɔɔ kö ˗wa yö ˮkpɛnng yi ʼö˗ ʼka, ʼka ʼto ʼka˗ ˗nu ʼdhɔ. Yesu ˗bha mɛ ˗nu ꞊klang˗ kë ˗wo ˗nu. ꞊Ya ʼgo yö ˗zë ˗a ʼgü, ꞊klang ˗tiantiandhe ˗dedeʼö ˗gban ʼmɛ ʼö ü zuëˮ ʼdhö꞊gi ˗sü ʼka ʼwɔn ʼbha ʼkosɔn, ʼö dho kë ˗kɔ ʼö˗ ˗bha kö ˗yöʼgo ü zuëˮ ˮpiʋ̈, ˗a ꞊klang bha ˗a do ˗yö ˗dho kë ʼDannëngdhö ˮkwi ˗bha ˮsuʼö ˗kë   ʼka, ˗a ʼgü. ˗A zü ˗yö˗dho bho˗ ˗a˗dhɛkpaɔyi ˗Blɛɛsü ʼka, ʼyö ˮdhiʋ̈ ʼdhö ta ˗a ˮsaɔdo ˗ naa ʼka. ˗A ꞊plɛ ˗naa ˗yö ˗ dho kë˗ ˮZuan Wɛn ˮsu ʼdhɛʼö ˗kë Juillet ʼka bha, ʼö sü a ˗dhɛkpaɔyi ˗kaɔng ꞊plɛ ö ga ˮsaɔdhu (25) ˗bha ʼö yö ʼka ˗a ˗kaɔng ˗yaaga (30) ˗ bha. ˮKɛɛ ˗kaa ʼgü ma ˗së ʼka; Mɛ ˮpɛpɛ ʼö kaa˗ nu ꞊klang˗ ꞊plɛ bha, ˗a ˗nu ˗ta bha, ˗ka ˗dhɛkpaɔyi do ʼto ˮdhiʋ̈ kö ʼka nu. Pë ˮbin ʼö ya ˗a ˗ga, ˗a ˗blɛɛsü bha, ˗a ʼklɔɔ˗ mɔɔ˗ kö ʼü˗ ˗ya ü ˗kɔ ˮsɔɔ. ˗A do ʼbha ˗yö nu sië ꞊taama kö ʼü˗ ˗bha ʼklɔɔ˗ mɔɔ˗ ʼpö. ˗A ʼdhɛ ʼö˗ ꞊wlöö bha, ˗a ˗ga. Wü do ˗zë ʼka ˗dhɛ ˮsaaga ˗ya ˗bha, ˗a ˗nu mɔɔ˗ 
4

ˮNimlʋʋ: 006 ʼKplotɛi
˗kwɛ 2005 	ˮsu ˗bha ʼsëëdhɛ ˗mü
ˮGwɛɛtaawo	Dhiang ˗wo tiaandhe
WƆN ˗TAƆNG ˗MA ʼGÜ ʼSËËDHƐ
ʼSëëdhɛ ya ˗yë ˗kë ˗mëwɔn ʼgü? ˗Më ʼö ˗kë ʼyö bhii ü ˗de ˗wo pö? Sëëdhɛ ʼö ya ˗yö ˗kë ü ˗de ˗wo ʼgü ˗mëwɔn ʼgü, ʼyö ʼyii kë ˮKwi ˗wo, ˮDhima ˗wo, ʼGlɛɛ˗ ˗wo ˗nu ʼgü? ˗Ya ʼö˗ wo kwa ˗wo ʼgü bha, ˗yö ˗kë ˮdhʋ̈ kö ˗ya ˗zɔn kwa ˗dhɛ ˗blɛɛsü ʼgü ꞊dhɛ kwa ˗dega ˗wo ʼö ˗kë ꞊Danwo ʼka bha ˗yö ꞊bhlëë ˗sü ʼpö. ˗Wo ˗nu ʼö ˗Zlan ˗ya ˗nu ˗da bha, ˗a ˮwɛɛ ʼbha ʼyaa ꞊bhlëë ˗sü kö ˗yö ziö˗ ʼka˗ ʼbha ˗ta. ʼPë ʼö ˗a ˗dhɛ ʼdhö˗ ˗bha kö ʼkwa˗ kë, yö ˗mü ꞊dhɛ kö ʼmɛ ʼö ˮdhʋ̈ ˗yö ꞊bhlëë ˗ya ö ˗de ˗wo ˗bha kö ˗yö kë ˗tiaandhe ˗wo ˮwɛɛ pö ˗mɛ ˗nu ˮyan ʼgü ˮkpʋngtaa. Yö ꞊nëwɔn ʼgü, ꞊ya kë ꞊dhɛ ʼbhaa dɔ ü ˗de ˗wo ˗wo pö ˗dhɛ ʼka, kö ˗a ˗dhɛ ˗ya ˗bha kö ʼö sü ꞊dɛɛ ˗bha, ʼü ˗ya ˗a draan˗ ˗sü ˗bha. ˗A ꞊plɛ ˗naa ˗mü ꞊dhɛ ˗yö ˗ya kwa ˗de ˗wo ʼgü ˮdhʋ̈ kö ʼwɔn ˗nu ʼö ʼwo ˗këkwaa˗ ꞊Danwo pö ˮpɛɛn ˗ta, ʼwɔn ˗nu ʼö ʼwo ˗kë kwaa˗ ʼKɔdivua ˗sɛ ʼgü, ʼwɔn nu ʼö ʼwo ˗kö ˮkpʋngtaa kö ʼkwa ʼdho kë˗ ˗a ˗nu ꞊gban ˗wɔn ʼgü tii, ˮkɛɛ kö ʼkwa ˗a ʼbha ˗nu ma. ꞊Ya ʼgo mü, ˗a ˗dhɛ ˗ya ˗bha kö bhi ʼö ʼü ʼsëëdhɛ ya ˗a ˗wo pö sië bha, ʼü kë ꞊dhɛ mɛ ʼbha ʼö ʼwo Samadhi mi ˗kë ˗a ʼdhö. ʼMɛ bha ʼyö ˗kpan mɛ do ˗bha ziaan ˗ta kö ʼwɔn yaa kë ˗mɛ ˗nu ˗waa ˗gi, ʼyö dho˗ ʼka ʼyö ʼwo˗ ˮdhɛ ˗kë, ʼyö ˗kë ˮklʋ̈ʋ̈klʋ̈. ꞊Ya kë ꞊dhɛ Samadhi mi ʼkö bha ʼyii kë nu ʼnu ʼmɛ bha˗ ˗dhɛ, ˗mëwɔn ʼö gun yöö˗ ˮdhiʋ̈ ꞊slɔɔ? ʼMɛ ʼö ʼwo˗ ˗gi bha ˗yö ˗mɔɔ ˗bha ʼnu ʼö ga. ʼKwa˗ pö ˮdhʋ̈ kö kwa˗ ˗pö ꞊dhɛ kö ʼbhiikë dɔ ü ˗de ˗wo ˗gɔ ˮgbɩɩ˗ kö˗ ꞊bhlëë ˗yökë˗ ˗bha, ˮtʋ̈ng ʼbha ˗yö ˗dho ˗wo ʼö ˗kë ꞊dhɛng ˗pë ʼka, ʼö go ˮsɛ ˗bha. ꞊Ya ʼgo mü, bhi ʼö ʼü dɔ ü ˗de ˗wo ˗ya ˗dhɛ ʼka bha, ü këyɔɔ ˗ta ʼkun. Nu ˗a ˗dhɛ. Kë ꞊dhɛ Samadhi mi bha˗ ʼdhö. ꞊Ya kë ꞊dhɛ ʼwɔn ʼbha ʼdhö ü ˗gɔ kö ʼüpö yi ˗dhɛ ʼö ˗gban kwaa˗ ꞊Danwo ˮsɛʼgü ˗wɔn ˗bha, yii˗ ʼdrɛɛsü ꞊nɛ: 08 bp 857 Abidjan 08. Bureau Dan. Kwaa˗ ꞊danwo pö ˮsɛ ʼgü ˗wɔnDanwo pö ʼsëëdhɛ ˗dee ˗nu ʼö woo zu ˮkpɛnngKwaa˗ Danwo pöʼsëëdhɛ ˗dee ˗nu ʼö ʼwokë sië, ʼö˗ ˗nu ˗zun ˮkpɛnng ˗dhɛ ʼyaa ꞊gblɛɛʼzü, ʼö˗ ˗nu ˗pë ʼdhö kë sië ʼBiya, wo ˗mü: ʼsëëdhɛ ʼö ˗gban ˮgʋng˗yua bo ˗kɔ ˗bha ˗a ʼdhö, ˗a ʼdhɛ ʼö ʼwo˗ ˗dhɛ A˗Zlan ˗bha ʼka waa˗ doʼbha ʼö ˗kë mɛ zuëˮ ˮpiʋ̈˗yua bo ʼsëëdhɛ ʼka, ʼö yö ˗zë mɛ ga ˮkɛɛ ʼbha ˗
wa ˗kpan ˗a ˗bha ʼnubha, ˗a ˗nu ʼka. ʼSëëdhɛ ˗nu ʼöʼwo ˮdhʋ̈ bha, ˗wo ˗dho kwa ˗ta ˗dede ʼkunkwaa˗ ʼwɔndɔdhe ˗nuˮgblʋʋ ˮpiʋ̈. Ya kë ˮdhʋ̈ kö ˗yö ˗së kö ʼkwa kwabaa˗ kö ˗wa zun ˮkpɛnngyi ʼö˗ ʼka, ʼkwa kë mɛ blɛɛsü ʼka kö ʼkwa kwa˗bha ʼdhɔ.                              .                                    de  :     Aaˮkaa Anˮgan Aansaan aɔkaɔ aɔnʼdaɔn  bh˗bho dhdhe ee꞊wee ɛˮpɛ ɛɛ꞊wɛɛ ɛn˗gɛn ɛɛn꞊gblɛɛn ëpë 
ëëënëënɛaɛangwiniinɩɩɩkwng1ooɔɔnɔɔnöööuunuun
ˮkëëʼkën꞊klëënˮkpɛagɛanˮ˗gwëˮbinˮiinˮwɩˮgbɩɩ ꞊kwaagbeng˗zooʼpɔˮyɔn꞊yɔɔnpötööˮsubun꞊yuun
üüüünüünʋ̈ʋ̈ʋ̈ʋʋʋ
ʼgüˮgüü꞊blünglüünˮgʋ̈ˮbhʋ̈ʋ̈ˮtʋˮtʋʋ
˗Wo ʼdho ˗kɔ (   )              +      +      +     saa   +      +     gɛanˮ  +  
ˮdhüʼkɔdë꞊zɛ˗dhɔˮklang ʼyënng  ꞊gööscorpionkpuuʼ

ˮNimlʋʋ 006
ʼKplotɛi
˗Kwɛ 2005
Kwaa˗ ˮKɔdivuaa ˗sɛ ʼgü ˗wɔn˗Zlan ˗wo ˗ya ˗pö: « ʼMɛ ʼö ʼyaa yë kë, ˗a mɛ ʼya ʼdho pë ˗bhö. » (2 Tesadhonikö3: 10) Dhiang ˗wo kpö ʼö goʼBiblë ʼgü ʼö ˗ya bha, mɛ ʼgbɛ ˗dede ꞊në ʼö ʼwo müʼö ʼwo˗ bho ˗sü ʼka woˮtʋʋ ˗dedewo. ˗Ziaanwo ꞊dhɛ ʼkö ˗gblü ʼdhö kwaa ˮsɛ ya˗ ʼgü ya, ˗a ˗ta ˗kpɛa ꞊ya dɔ do ꞊dhɛ ˗kɔ ʼögɔndënë do ʼbha ʼö˗ pö
Gbadhɛ ˗sü ˮdhiʋ̈ ꞊ya ziö
ʼdhö ꞊dhɛ˗gblü ˗ya da kö ꞊sua ˗ya ˗da. Mɛ ʼgbɛ ˗dede wo gbadhɛ ˗sü kë ˗sü ʼkawooyëkpɛnngkpɛnngdhöʼka꞊dɛɛ ˗yënng ya˗ ʼgü. ˗A ˗wɔn ʼgü, mɛ ˗dede ʼö ˗kpla ʼdhö˗ ˗bha, ʼö ʼyii kë ˮdhiʋ̈ ˮwɛɛ ʼbha wlüüˮ bha, ʼwaa ꞊mɔɔ ˗bha kö ˗wa ˗mɛ dɔ. Gbadhɛ ˗kɔ ˗yɛɛ ꞊ya këʼgbɛ. Mɛ ʼbha ˗nu ˗bha ˗mü: « ˗Ka n ˗ta ʼkun kö ʼa ma ꞊bɛdhɛ ʼdhɔ, ˮiin ma gɔ ꞊saa ˮdhiʋ̈ ꞊yaʼkɔn ». Mɛ ʼbha ˗nu ꞊de ʼpö ˗a ˗nu ˗bha ˗mü « ˗Gblü ꞊ya n bho n ˗yɛɛ꞊bhaa, pë ʼbhaa n ˗gɔ. » ˗A˗wɔnʼgü꞊dheglizë ˗nu ˗wo wo ˗deʼkun ˗sü ʼka ꞊dɛɛ mɛ suuʼö ʼwo ˮdhʋ̈ bha˗ ˗nu ˗gɔ. ˮMɔɔ˗ ʼsëëbho ˗mɛ ˗nu꞊de ʼpö ˗wa ˗ya wo ˗deʼkun ˗sü ˗bha. ˗Yö ˮdhʋ̈ tɛan˗ ʼka ꞊dhɛ ˗wëëmɛ˗nu ˗ta ˗yö ʼkun, « kɛɛ ˗yö ˗dho kë ʼmü ꞊dhɛ köʼkwa˗ dɔ. ʼKwa˗ pö ˮdhʋ̈ kö kwa˗ ˗pö ꞊dhɛ ʼkwakwa ˗de ʼkun. ˮKpʋngtaadhɛ ˗wɔn˗Tosɛa ˗kë ꞊nëng ʼgü ˗sü ʼö ʼnë ˗nu ʼwii ꞊mɔɔ ꞊kö, ʼa ˗nu ʼka ʼNëdhebënë˗nuʼöʼwii꞊mɔɔtongtongdhö ꞊kö, ʼö ˗a mɛ ʼgbɛ ˗dhɛ˗ziaan˗kwɛ ʼyii kë yö ꞊kö˗kaɔng do ö ga ꞊plɛ˗bha, ˗a˗nuˮgbɩɩtabho ˗sü kö ˗wo˗wɔ ˗a ˗nu ʼka bha, ꞊në ʼö ˗ya kë ꞊dɛɛ ˗tosɛa kë ˗kɔ˗gɛn ˗dee ʼka gɔɔn ˗nu ˗
Gɔndënë do ꞊nëʼö ʼwɔn ʼdhö ˗siö ˗a ˗dhɛ˗a ˗bha dhebë ˮgblʋʋˮpiʋ̈ ʼwëëga ˗wɔn ʼgü, ˮsɛgɔ ʼö ʼwo˗ Izraɛdhö kë bha˗ ʼgü, ʼyö ʼwëë˗ ʼö waa˗ ö bha dhebë bha ʼöʼwo˗ ꞊mɔɔ woo˗ ˗tosɛa˗todhʋ̈˗süʼgü
gɔ ʼö ʼya ʼsɔ. ˗Wa ˗dhɛ ˮkwi ˗wo ʼgü pedofili. ˗Ziaanwo ˗a yi ʼyiikë ꞊gwëë ꞊kö, ˮtan bho mɛ ʼkpii˗ ʼö ʼwo ˗dhɛ Mikaɛlö ʼDiakösɔngnö, ʼö ˗kë ꞊Dhamlɛɛkɛn miʼka ʼö ˗a ʼtɔ ʼdhö ʼsɔ ˗süʼka ˮkpʋngtaadhɛ ˗toˮdhʋ̈ ˗sü ʼgü bha, ˗a ʼtɔ ˗yö kë ˗zë ʼwɔn bha˗ ʼgü. ˗Wo kë ˗kwɛ ˗nu ˗kë ˗a
˗dhiang ˗bha ʼzuzu ꞊plööza dɔ ˗sü˗bha. ˮKɛɛ ˗a piaˮ ˗yö kë ˗dhi ˗a ˮdhiʋ̈ʼto ˗dhɛ ʼgü. ˗Yö kë ˗kë ꞊sua ꞊në˗ ʼka ʼyö ʼwo kë ˗ya ˗a ˗bha. Gɔɔn˗ ʼgbɛ ʼdede ꞊në ʼö ʼwo mü꞊dɛɛ ʼwɔn suu bha ʼö˗ nu dhɔɔbhaawɔn ʼka. Kë ꞊në ʼö wo ˗së ʼyö ʼtɔng˗ nu ʼwo ʼdhö, ʼyö ˗kaso ʼdhö ʼdhö; ʼyö ʼmɛ ʼö ˮBlɔɔdhɛwɔn do ʼbha ꞊nɛ ʼzü
ʼgbaandhö, ʼö gun kwaa ʼwëë˗ ya ˗a ˮmiliɔng këng ˗yaaga (300) ʼka bha, ʼö ˮsiʋ̈ ˗da ˗a ʼka. ʼWɔn bha ʼyö ma˗dedewo ˗a ˗bha dhebëʼka ʼyö dho ö ꞊gɔn bha, ˗a ˗tazɔn ʼzuzu ꞊plöö. ʼMɛ ˗nu ʼö ʼwo ˗kë ʼpö
꞊dhɛ ˮsiʋ̈ ˗ya ˗da ˗dhɛ˗nu ʼka, ʼkɔ ˗nu ˮiin pë suu ˮwɛɛ ʼbha ʼka ˮKwi꞊plöö ʼö wo ꞊në ʼö ʼwoˮsiʋ̈ ꞊dhuu ʼö ʼwo˗ ˗nu˗dhɛ sapëë pɔngpie bha꞊dhɛ ʼö ʼwo nu ꞊wo ꞊loo˗dhɛ ʼö bha˗ ʼgü, ʼö˗ ˗naa ˗gɔmɛ ʼö ʼwɔn bha˗ ˗dhɛ
ʼbha slaaˮ ˗dhɛ ˗bhɔ suubha˗ bho ˗wa ü ʼkun˗ ʼka, ʼwo ü ˗da ˗kaso ʼgü. ˗A ˗wɔn ʼgü ˗kwakwa ˮtʋ̈ng kë kwaa˗ ʼnëʼsɛɛnnë ˗nu ʼgü. ˗Kwa ˗dhioo dɔ ˗dedewo ˗a ˗nu˗ta kö ˗wo wo ʼdho ˗dhɛ˗nu ˗ga. ʼKwa ʼdho kwa kwaa˗ ˗nu ˗zü ʼö ʼwo ˗këdosɛng ʼka wo ˗deta. ʼKwa dɔ ʼya˗. yö, ʼyö˗ pö yö ˗zë ö bha ˗kwɛ ˗kaɔng ˗yaaga ö gaˮsaɔdo ˗naa ꞊nɛ yë ʼgü, ʼwɔn suu bha, ʼyii kë˗ yö do. ʼMɛ ʼö ʼwɔn ˗kë bha köslaaˮ suu ʼbha ꞊në ʼö yöö˗da ˗a ʼgü. ꞊Zang ˗nu ˗wo ˗tun ꞊kö ʼkɛtö kë˗. Mɛ ꞊slɔɔ ˗pë ˗nu ˗wɔn˗A ˗kwɛɛ ˗kaɔng˗yaaga ö ga do ˗naa ꞊nɛ, 2
Bü ˗wɔn ˗kun ˗së ˗sü
˗kwaa ˮsɛ ˮdhiʋ̈ ˗mɛ ˗yökë˗ ˗pö ꞊dhɛ ʼkwa ʼdho
biö ˗bü kë˗ ʼzü. ˮKɛɛ yöö ꞊gban ʼgü, ˮbü kë ˗mɛ ʼbha ˗nu ˗wo ˗tun ꞊kö ˗akë˗. ˗A ˗gɛn ˗mü ꞊dhɛ ˗ 
ˮNimlʋʋ 006a ˮsɔn waa˗ ˗wü, ˗a kwi waa˗ ˗dhɛ ˮwɛɛ ʼbha ˗nu˗wo mɛ ˗kë ʼnë ʼkpɔ ˗mɛʼka. ˗Ziaanwo ˗yö ˗bhɔ ˗a ˗bha ꞊dhɛ ˗a gbo ˗yö
ʼKplotɛi
ʼnë ˗naa ˮyua ꞊bɛdhɛ ˗nuʼka. ʼKö ʼzü yöö këˮdhʋ̈ ꞊wɛ, ˗a gbo ʼö bha ˗yö ˮsɛ dhi ˗pë ʼka, ʼö˗ ˗Kwɛ 2005
ʼsaa˗ ʼgü, ˮdhü suu ʼgbɛ ˗nu wo bhɔ ˗a ˗ziaan ˗ta, ʼö ˮbü ʼyaa kë yën ˗pëʼka. ˗A ˗kë ˮdhʋ̈ ˗sü bha˗ ʼgü, kö ˗yö ˗së kö ʼkwa ʼdho˗ zë˗. ʼWɔn ʼö ˗gban ˗potaasü ˗wɔn ˗bha. ʼWɔn ʼö ˗gban ˗foodɔn ˗bha
˗Kwɛ ʼö ziö sië ʼdodo, ʼmɛ ˗nu ʼö˗foodɔn ʼdhö˗ ˗nu ˗bha, a ˗nu ˗da ʼgü ꞊në ʼö ˗da ʼö dho˗ ʼka. ˗Kwɛ ʼö ˗ziö tiidhö bha (2003), mɛ ˮgblü ˗kaɔng do ö ga ˮsaɔplɛ waamɛ këng do ö ˗kɔ do (17110) ꞊në ʼö ˮyua bha ʼö gun˗ ˗nu ˗bha kwaa ˮKɔdivua ˗sɛ ya˗ ʼgü. ˗Kwɛ ʼdhɛ ʼö ziö ˮsia˗ yö ya (2004) mɛ ˮgblü ˗kaɔng ꞊plɛ waa˗ mɛ këng ˗yiisiö ö kɔ ˮsaɔplɛ waa˗ mɛ ˮsuɩsiö (20479) ꞊në ʼö gun˗ ˗nu ˗bha. ꞊ya kë ˮdhʋ̈ kö ˗a ˗nu ˗da ʼgü ˗yö ˗da mɛ ˮgblʋ̈ yaaga waa˗ mɛ këng ˗yaaga ö ˗kɔˮsaɔdo waa˗ mɛ ˮsuɩsiö. Kö ˗yö kë ˗da ˗a ʼgü ʼkpii ˗dedewo. Kö zuëdhiʋ̈tɛɛwɔn ꞊në ʼö bha. ꞊Dhɛ ʼö ˗kë ˮdhʋ̈, ʼyö kwaa˗ ˮsɛ ˮdhiʋ̈ ˗mɛ nu ʼwo ʼyaannu ʼwo ˗dhɛ ˗gaʼwɔn bha˗ ʼgü kö ˮyua bha yöo ʼdhɛkë ˗kɔ ʼö˗ ˗bha ʼwo˗ ˗naa yö. ꞊Dhɛ ʼö ˗kë ʼpö ꞊dhɛ ˮkɩsʋ ʼkpii˗ ʼbha ˗yö˗dhö ʼö ˗ya ˗sü ʼka ˗dewɔn ˮdhiʋ̈ˮyua˗wɔnˮgblʋʋˮpiʋ̈ˮkpʋngtaadhɛ ˗bha ʼka bha, ʼyö ʼwɔn bha kwaa˗ ˮsɛgɔ ˮdhiʋ̈ ˗mɛ nu ʼwo˗ ˗zɔn ˮkɩsʋ ˗gɔ ˮdhiʋ̈ ˗mɛ nu ʼka. ˗Kaa ˗ga ʼyö ʼpë ˗nu ʼö ʼwo nu kwa ˗dhɛ, kwa ˗ta ˗kun ʼka ˗pë ˗nu ʼka, ˗a ˗nu ꞊gban ˗loo ʼkota ˗sü sɔng ʼö ˗kë ˮmiliɔng ˮgblü do waa ˮmiliɔng këng ˮsaɔdo (1600). Gɔ yiisiö ʼö ʼwo˗ ˗nu ˗dhɛ ˮKwi ˗wo ʼgü 4 x 4, ˗a ˗nu ˮsaɔplɛ (7), ꞊poponi ˗ kaɔng ꞊plɛ (20), ˗dhöö ʼö dhebë nu woo˗ ˗ya wo ˗bha kö ʼwa ʼdho ˮyua ʼsü˗ (kapɔtë) ˗nu waa˗ pë suu ʼgbɛ ʼbha ʼdhö. ꞊Ya ʼgo mü ˗wa ˗dhɛ kwa ˗gɔ köʼkwa ʼdho ꞊dhɔtrɔɔ ˗nu ˮpiʋ̈ ˗wokwa pike ʼwɔn ʼdhɛ bha˗ ˗kangbha. ʼKwa pö kwaa˗ pë ˮgblʋ̈gblʋ̈ ˗nu ˮiin ˗a ʼsɛɛnnë ˗nu ˗bhö, ˗yö së kö ʼkwa kwa ˗kɔ ˗nu ˮzu ꞊kö bɛɛsü. ꞊Ya ʼgo mü ʼzü ʼkwa kwaa˗ sɔ ˗nu, pë ʼfiëë ˗nu ˮzu, ˗kwaa ˗nu ziö ˮyi ˮwɔn ˗sü ˗nu ʼka. ˗Dhioo ʼö ʼwo˗ ˗nu dɔ kwa ˗ta yö꞊në ˗a ʼbha ˗nu ꞊në ʼö ʼwo bha. ʼYa ʼdho kë˗ kwa ʼgü ˮwlaawɔn ʼka. Kwa ˗dega ˗a ʼwɔn ˗së ˗mü. ʼWɔn ʼö ˗gban troo ˗nu ˗bha mɛ wɔkɔ ˗nu ʼgüˮDhasi (ˮsɔdha) ʼö gblaa˗ ˮbudhangdhe ʼö ˗nu ˗gɔɔ ʼö ʼwo nu kwaa ˮsɛ ʼö ya ˗a ʼgü ˗gblü ˗wɔnʼkosɔn ʼö ʼwo˗ ˗nu ˗dhɛʼONISI kwa ˗wo ʼgü, ˮkɛɛ ʼö ˮKwi ʼdhö ö bha ˗dhɛ(ONUCI) bha, ˗wo꞊dhadio do ʼbha ˗ya ˗süʼka. Kwa ˗mɔɔ ˗a ˗bha ʼö ʼkwa kwa ˮtʋ to ˗a ˗bha. Kwaa˗ ˮkwi ˗pö ˗nu ʼö ˗wɩ˗a ˗nu ʼgü ꞊kö ˮtʋ̈ng ʼö ya ʼgü, wo ˗mü: ʼBiya ˗dhɛ ʼONISI ʼƐFƐMÖʼdhö, ˗Buakɛɛ ˗dhɛ FM. ꞊Dhadio ˗tiaandhe ʼdhö, ˮDalʋa ˗dhɛ waa˗ ˗mü. ʼWɔn ˗nu ʼö ʼwo ˮKɔdhɔkɔ ˗dhɛ ʼdhö ˗a ˗nu ˗gban troo ˗tiaandhe ʼö ʼka. Yamusoklɔɔn ˗dhɛ, suu ʼbha ʼdhö ˗kë ˮMaa ˗dhɛ, ꞊Wegine˗ ˗dhöökpö ˗zuö ˗sü ˗nu dhɛ, ˗Dukwitaa˗ ʼka, ˗a ʼdhö, ꞊naɔ yö ˗kɔ dhɛ, Daokro ˗dhɛ, ˗ ˗nu, ʼwɔn ˗nu ʼö ʼwo kë sië Bɔngduku waa˗ ˮSanng ˮkpʋ̈ngtaa ˗a ˗nu ʼdhö, Pedro ˗dhɛ ˗nu ˗zë ˗a ˗nu ʼyö˗ ˗nu ˗dhiang zë ˮKwi ˗bha ˗yö ˗dho ˗ya ꞊taama. wo waa˗ kwa ˗de ˗wo ˗nu ꞊Dhadio bha ˗wa ʼö ʼwo kwaa˗ ˮsɛ ya˗ ʼgü, ˗dhɛ kwa ˗de ˗wo ʼgü ˗a ˗nu ʼgü. ʼMɛ ʼö ʼwo wo ʼONISI ʼƐFƐMÖ. ˮKwi ˗zë ˮtʋ to ˗a ꞊dhadio bha ˗a ˗yö ö bha pë ˗dhɛ ONUCI˗ ˗bha ꞊dɛɛ ˗yënng ya˗ ʼgü
kwa ˗gɔ ˮsɛ ʼö ya˗ ʼgü, ˗wo ˗mɔɔ mɛ ˮmiliɔng ˗yiisiö bha. ˗Yö ˗ya ʼpö ˮdhʋ̈ kö yö ˮsɛ waannu ˗dhiang nu zë. ˮDhasi ˗nu ʼö ʼwo bha, ʼwii kë kë ˮsɛ dosɛng ˗bhaˮdhasi, ʼka. ˗A ˮbin. ˮSɛgɔ ʼgbɛ ꞊në ʼö ʼwo wo ˗gɔdun ʼyö˗ ˗nu ˗wo ˗yö ˗këdo kö ʼwo ʼwɔn ʼgbɛ ˗dhɛkë wo ʼkwëë˗. ꞊Ya kë ˮdhʋ̈ kö ˮsɔdha ˗nu bha wo ˗go ˮsɛ ʼgbɛ ꞊në˗ ʼgü
Gɔ ˗yö ˗kpɛa ꞊dhɛ ʼnë ˗yö ꞊kpɛa ˗ee? ꞊plöö ˗a gbö ꞊tuabhodhɛ˗Aga ʼyö gɔ ʼnëʼgü. ˗Wo ˗gun gɔ ʼkpii˗ sɛɛnnë do ʼö nu ʼö ˗siö ʼgü ʼyö ʼwo gun ʼdho sië. ˗a ˗nu ˗ta ˮwɛ ˮbɩngdhö. ˗A˗dhɛʼögɔndënë bha ʼö˗ yö, ʼyöpö: « ʼAa ˗ka klɔɔ˗ ˗wɔn ˗ ˮYɩɩ ˗wɔnGɔndënë do ʼbha꞊në ʼö ˗ya gɔ ʼgü ʼyö ʼwogun ʼdho sië ˗a dɔ˗ ˮkwi
3

ˮNimlʋʋ 006ga. ʼPë ʼkö ʼü ˗tun ꞊kö sɛɛnnë ʼka ʼö ü ziö ˗kɔʼdhö ya, ʼbha kë ꞊diö ʼKplotɛi
ʼkpii˗ ˗yö ˗dho kë˗ ˮgbɩɩ ˗kɛɛ ! » ˗Kwɛ 2005
˗Yö ˗kë ˗a ʼgü꞊dhɛ gɔ ˗yö ˗kpɛa ꞊dhɛmɛbhɩɩdhe ˗yö ꞊kpɛa. Kesɩ Dhifɔngsü
ˮGwʋ̈ng« ˗A ˗kun ˮgbɩɩ˗ ˗mɛ ꞊në ʼö˗ ꞊trɔɔn ꞊slɔɔ. » ʼÜ ˗dewo ˗wɔn kë ʼö˗ wo ü ˗gɔ ˮgbɩɩ˗, ʼö ʼü ˗Pamɛbhamɛ ˗wo pö sië bha, ü ˗din ʼya ʼdho yën˗. Ü zuëˮ ˗yö bhɔ ˗a ˗wo pö
˗bha. ˗sü ˗bha ꞊dhɛ ˗tɔ gɔn zuëˮ ˗yö bhɔ po ꞊gee꞊Kesɩ Dhifɔngsü
Pë ˗Wlangda ˗süʼSëëdhɛ ˗be ʼnë ˗nu ʼö˗ ˗nu˗yö ˮkpɛnngdhɛ ʼyaa ꞊gblɛɛn ʼzü.ʼSëëdhɛ ʼnë ˗nu ʼö ʼwo ˮdhʋ̈ bha wo ˗mü: ˗Kɔ ˗mɔɔ ʼwɔn ˗bha ˗sü ˗yöYesu ˗gɔ kö ˗yö mɛ dha. Yesu ˗bha mɛ ˗nu ꞊klang˗ kë˗wo ˗nu. ʼSëëdhɛ ʼö ˗gban ˮgʋng ˗yua˗bha ˗kpɔ mɛ ʼka ˗sü ˗bha. ꞊Ya kë ˮdhʋ̈ kö ˗ka ka baasië kö ʼka ʼwëëga ʼnë ʼbha ˗ya ˗ka
˗kɔ ˮsɔɔ kö ˗wa yö ˮkpɛnng yi ʼö ʼka, ʼka ʼto ʼka˗ ˗nu ʼdhɔ. ꞊Ya ʼgo yö ˗zë ˗a ʼgü, ꞊klang˗ ˗tiantiandhe ˗dede ʼö˗gban ʼmɛ ʼö ü zuëˮ ʼdhö ꞊gi ˗sü ʼkaʼwɔn ʼbha ʼkosɔn, ʼö dho kë ˗kɔ ʼö ˗bha kö ˗yö ʼgo ü zuëˮ ˮpiʋ̈, ˗a ꞊klang˗ bha ˗a do ˗yö ˗dho kë ʼDannëngdhö ˮkwi ˗a ˮsu ʼö ˗këʼUtö () ʼka, ˗a ʼgü. ˗A zü ˗yö ˗dho bho˗ ˗a ˗dhɛkpaɔyi ˗Blɛɛsüʼka, ʼyö˗ ˮdhiʋ̈ ʼdhö ta ˗a ˮsaɔdo ˗naa ʼka. ˗A ꞊plɛ ˗naa ˗yö ˗dho kë ˮZuan Wɛn ˮsu ʼdhɛ ʼö ˗kë Juillet ʼka bha, ʼö sü ˗a ˗dhɛkpaɔyi ˗kaɔng ꞊plɛ ö ga ˮsaɔdhu (25) ˗bha ʼö yö ʼka ˗a ˗kaɔng ˗yaaga (30) ˗bha. ˮKɛɛ ˗kaa ʼgü ma ˗së ʼka; Mɛ ˮpɛpɛ ʼö kaa˗ nu ꞊klang˗ ꞊plɛ bha, ˗a ˗nu ˗ta bha, ˗ka ˗dhɛkpaɔyi do ʼto ˮdhiʋ̈ kö ʼka nu. Pë ˮbin ʼö ya ˗a ˗ga ˗së ʼka kö ziaan ʼö dho ˗Pamɛbhamɛ ꞊plöö ʼü˗ ˗zɔn
4
ʼKa ka bo ʼsëëdhɛ ya˗ ˗wo pö ˗sü ʼka, ʼwɔn ʼbha ꞊ya kë ka ˗gɔ kö ʼka pö yi ˗dhɛ, ˗ka ʼsëëdhɛ kë kö ʼka bɔ. 
ˮNimlʋʋ: 007 ˗kwɛ 2005 	ˮsu ˗bha ʼsëëdhɛ ˗mü	 ˮGwɛɛtaawo
˗Dɔdhɛ
Dhiang ˗wo tiaandhe
WƆN ˗TAƆNG ˗MA ʼGÜ ʼSËËDHƐ
ʼSëëdhɛ ya ˗yë ˗kë ˗mëwɔn ʼgü? ˗Më ʼö ˗kë ʼyö bhii ü ˗de ˗wo pö? Sëëdhɛ ʼö ya ˗yö ˗kë ü ˗de ˗wo ʼgü ˗mëwɔn ʼgü, ʼyö ʼyii kë ˮKwi ˗wo, ˮDhima ˗wo, ʼGlɛɛ˗ ˗wo ˗nu ʼgü? ˗Ya ʼö˗ wo kwa ˗wo ʼgü bha, ˗yö ˗kë ˮdhʋ̈ kö ˗ya ˗zɔn kwa ˗dhɛ ˗blɛɛsü ʼgü ꞊dhɛ kwa ˗dega ˗wo ʼö ˗kë ꞊Danwo ʼka bha ˗yö ꞊bhlëë ˗sü ʼpö. ˗Wo ˗nu ʼö ˗Zlan ˗ya ˗nu ˗da bha, ˗a ˮwɛɛ ʼbha ʼyaa ꞊bhlëë ˗sü kö ˗yö ziö˗ ʼka˗ ʼbha ˗ta. ʼPë ʼö ˗a ˗dhɛ ʼdhö˗ ˗bha kö ʼkwa˗ kë, yö ˗mü ꞊dhɛ kö ʼmɛ ʼö ˮdhʋ̈ ˗yö ꞊bhlëë ˗ya ö ˗de ˗wo ˗bha kö ˗yö kë ˗tiaandhe ˗wo ˮwɛɛ pö ˗mɛ ˗nu ˮyan ʼgü ˮkpʋngtaa. Yö ꞊nëwɔn ʼgü, ꞊ya kë ꞊dhɛ ʼbhaa dɔ ü ˗de ˗wo ˗wo pö ˗dhɛ ʼka, kö ˗a ˗dhɛ ˗ya ˗bha kö ʼö sü ꞊dɛɛ ˗bha, ʼü ˗ya ˗a draan˗ ˗sü ˗bha. ˗A ꞊plɛ ˗naa ˗mü ꞊dhɛ ˗yö ˗ya kwa ˗de ˗wo ʼgü ˮdhʋ̈ kö ʼwɔn ˗nu ʼö ʼwo ˗këkwaa˗ ꞊Danwo pö ˮpɛɛn ˗ta, ʼwɔn ˗nu ʼö ʼwo ˗kë kwaa˗ ʼKɔdivua ˗sɛ ʼgü, ʼwɔn nu ʼö ʼwo ˗kö ˮkpʋngtaa kö ʼkwa ʼdho kë˗ ˗a ˗nu ꞊gban ˗wɔn ʼgü tii, ˮkɛɛ kö ʼkwa ˗a ʼbha ˗nu ma. ꞊Ya ʼgo mü, ˗a ˗dhɛ ˗ya ˗bha kö bhi ʼö ʼü ʼsëëdhɛ ya ˗a ˗wo pö sië bha, ʼü kë ꞊dhɛ mɛ ʼbha ʼö ʼwo Samadhi mi ˗kë ˗a ʼdhö. ʼMɛ bha ʼyö ˗kpan mɛ do ˗bha ziaan ˗ta kö ʼwɔn yaa kë ˗mɛ ˗nu ˗waa ˗gi, ʼyö dho˗ ʼka ʼyö ʼwo˗ ˮdhɛ ˗kë, ʼyö ˗kë ˮklʋ̈ʋ̈klʋ̈. ꞊Ya kë ꞊dhɛ Samadhi mi ʼkö bha ʼyii kë nu ʼnu ʼmɛ bha˗ ˗dhɛ, ˗mëwɔn ʼö gun yöö˗ ˮdhiʋ̈ ꞊slɔɔ? ʼMɛ ʼö ʼwo˗ ˗gi bha ˗yö ˗mɔɔ ˗bha ʼnu ʼö ga. ʼKwa˗ pö ˮdhʋ̈ kö kwa˗ ˗pö ꞊dhɛ kö ʼbhiikë dɔ ü ˗de ˗wo ˗gɔ ˮgbɩɩ˗ kö˗ ꞊bhlëë ˗yökë˗ ˗bha, ˮtʋ̈ng ʼbha ˗yö ˗dho ˗wo ʼö ˗kë ꞊dhɛng ˗pë ʼka, ʼö go ˮsɛ ˗bha. ꞊Ya ʼgo mü, bhi ʼö ʼü dɔ ü ˗de ˗wo ˗ya ˗dhɛ ʼka bha, ü këyɔɔ ˗ta ʼkun. Nu ˗a ˗dhɛ. Kë ꞊dhɛ Samadhi mi bha˗ ʼdhö. ꞊Ya kë ꞊dhɛ ʼwɔn ʼbha ʼdhö ü ˗gɔ kö ʼüpö yi ˗dhɛ ʼö ˗gban kwaa˗ ꞊Danwo ˮsɛʼgü ˗wɔn ˗bha, yii˗ ʼdrɛɛsü ꞊nɛ: 08 bp 857 Abidjan 08. Bureau Dan. Kwaa˗ ꞊danwo pö ˮsɛ ʼgü ˗wɔnDanwo pö ʼsëëdhɛ ˗dee ˗nu ʼö woo zu ˮkpɛnngˮSu
waa˗ ˗dhɛkpaɔyi ˗nu dhong ˗kɔ
ʼWɔn ʼö ˗gban ˮsu˗nu ʼtɔ ˗nu, ˗dhɛkpaɔyi ˗nu ʼtɔ ˗nu ˗bha ˮMaaˮsɛ, Gbiaangwinng ˮsɛ waa˗ ʼSiiplöö ˮsɛ ʼgü, ʼö mɛ ꞊gban dho ˗a ˗nudɔ˗ ˗yö ˗së kö ʼmɛ ʼö ʼü˗
˗nu dɔ, ˗a ˗nu ˗ya k ö ʼü˗ bɔ ˮZɛ Emaniɛlö dhɛ ˮMaadhö. ˮKɛɛ ü ˗zo ʼya dho bhɔ˗ ü ˗deʼtɔ ʼö ʼkatö didangtite ta ˗a nu ˗sü ʼka. ˗A ˗ya ü bha ˮsu dhong
ʼsëëdhɛ bha˗ ˗ta. Yi ˗kë ˮdhʋ̈kö˗Pamɛbhamɛ ˗zo ʼyaʼdhoʼpöüʼkayiplɛɛbha. ꞊Ya kë ˮdhʋ̈ kö yi˗ pö ꞊dhɛ ʼö sü zangvie ˗
bhaʼöyö ʼkadesangblö ˗bha, ʼü˗ ˗nu ʼtɔ nu kwa˗de woʼgü. Kö Atanna ˗yö ü ˗taʼkun ˗a ˗nu ꞊slɔɔ ˗sü bha bha ʼaa ˗yö kë.                              .                                    de  :     Aaˮkaa Anˮgan Aansaan aɔkaɔ aɔnʼdaɔn  bh˗bho dhdhe ee꞊wee ɛˮpɛ ɛɛ꞊wɛɛ ɛn˗gɛn ɛɛn꞊gblɛɛn 
ëëënëënɛaɛangwiniinɩɩɩkwng1ooɔɔnɔɔnöööuunuun
ˮkëëʼkën꞊klëënˮkpɛagɛanˮ˗gwëˮbinˮiinˮwɩˮgbɩɩ ꞊kwaagbeng˗zooʼpɔˮyɔn꞊yɔɔnpötööˮsubun꞊yuun
üüüünüünʋ̈ʋ̈ʋ̈ʋʋʋ
ʼgüˮgüü꞊blünglüünˮgʋ̈ˮbhʋ̈ʋ̈ˮtʋˮtʋʋ
˗Wo ʼdho ˗kɔ (   )              +      +      +     saa   +      +     gɛanˮ
ˮdhüʼkɔdë꞊zɛ˗dhɔˮklang ʼyënng  ꞊gööscorpion

ˮNimlʋʋ 007
˗Dɔdhɛ
˗Kwɛ 2005
Kwaa˗ ˮKɔdivuaa ˗sɛ ʼgü ˗wɔn˗Tosɛa ˗kë ʼflëë˗ ʼgü dhe ʼö ʼyaa ʼdhö ʼö˗ woʼWɔnyaa kë˗mɛ˗nu ꞊wa këʼgbɛ ꞊dɛɛ. ʼKwa˗ pö ˮdhʋ̈ kö kwa˗ ˗pö: ꞊kwamɛ˗nu, mɛzëmɛ ˗nu. ˮBin ʼma ˗dhɛ ꞊kpaɔ kwa ˗ma ꞊dhɛ ˗dhɛ ,ö ꞊ni ˗wa mɛ zë ˗bhaˮiin ˗wa mɛ ꞊gi ˗a bha. ꞊Ya kë ˮdhʋ̈ kö ˗tosɛa ˗kë ʼflëë ʼgü˗sü ˮwɛɛ ˗dede ʼyaaʼdhö kwaa˗ ˮsɛ ya˗
ʼgü. ˗A ˗kë ˮdhʋ̈ ˗sü bha˗ ʼgü, ʼyö ˮsɛgɔ ˮdhiʋ̈ ˗mɛ waa˗ ö ˗kɔ꞊wlöömɛ ˗mɛ ˗nuʼwo ˮKwi ˗a ˮsu ʼö˗kë ʼmɛ˗ ʼka bha, ˗a ˗bha ˗dhɛkpaɔyikaɔng ˗yaaganaa bha, ʼyö ʼwo ʼwëë˗ miliaa do˗waa ˮmiliɔng këngˮsɔɔdhu(1.500.000.000) nu ꞊polisü ˗nu ˗dhɛ kö ˗
wo gɔ ˗nu waa˗ pëˮwɛɛ ʼbha ˗nu ʼö ˗nu ˗mawɔn ˗nu ʼödho zun˗ ˗nu ˗bhakö˗ ˗nu ʼgü ˗yö këˮ gbɩɩ˗, kö˗ ˗nu ˗kɔ yö ziö ʼwɔnyaa kë mɛ ˗gɔ, ˗a ˗nu ʼdhɔ ʼka. ˮSɛgɔ ˮdhiʋ̈ ˗mɛ ˗nu ˗wa ˗pö ʼpö ꞊dhɛ˗kɔma ˮgblʋ̈ʋ̈˗ kë ˗süʼö gɔ ˗mɛ ˗nu ꞊polisü˗nu ꞊zinng ʼgü bha, yö yën. Kö ˗yö ˗dho kë˗ ˗dankwëë ˗wɔnʼka, ˮiin ʼyaa kë˗ ʼka ˗ee, yö ꞊në kwa ˮyan ʼdhö ˗bha ˮtʋ̈ng ya ʼgü televisiɔng ʼgü ʼöʼwo˗ ˗dhɛ « ˗Yö ʼto ˮdhʋ̈ ʼö ˮKwi ʼdhö ˗dhɛ sa sufi » bha. Atanna ˗yö dɔ kwa˗gban ˗gɔ kö ʼwɔnˮpɛpɛ ˗nu bha, ˗a ˗nu fiëë ˗yö kë köʼkwa kw ˗de ꞊slɔɔdhɛʼnë ʼbha yö. ˮKpʋngtaadhɛ ˗wɔnMɛ ʼkɔn ˗wɔn ˗dede ꞊nɛ
꞊Dhamlɛɛkɛn mi doʼbha ʼö ʼwo˗ ˗dhɛ ʼNëilAamëstrɔnnggö (Neil Armstrong) ʼö ˗kë mɛ ˗blɛɛsü ʼka ʼö ˗ta ˮsu˗ta, ꞊ya ˮfɔngfɔng ˗dede ʼsü ö bha wunbho ˗mɛ ˮpiʋ̈. ˗A ˗sü ˮpiʋ̈˗gɛn ˗mü ꞊dhɛ˗a ˗bha wun ˮdhɛ ꞊nëʼö˗ ˮpɛɛn ʼnë sɛɛnnëʼbha ˮdhɔɔdɔ miliɔngdo waa˗ ʼwëë˗ ˮgblükëng do ö ˗kɔ ˗yiisiö ( 1.800.000 f). ˗Më ʼö ˗ Gɔndënë do ꞊nëʼö ʼwɔn ʼdhö ˗siö ˗a ˗dhɛ˗a ˗bha dhebë ˮgblʋʋ2
kë ʼyö˗ ˮdhɔɔ dɔ? Wun bho ˗mɛ bha, ˗ya ˗pö ꞊dhɛ ˗a kë ʼö˗ wo ˮdhʋ̈bha ˗a ˗gɛn ˗mü ꞊dhɛʼmɛ ʼö˗ ˗bha wun ʼöbha, mɛ ˗tiaandhö ˗dede, ʼö˗ ˗wɔn ʼdhö ˮgbɩɩ˗, ʼö ˗ya ˗sü ʼka ˗dewɔn ˮdhiʋ̈, ˗yö ˗mü. ꞊Ya ʼgo mü ˗a ˗gɛn ꞊plɛ˗naa ʼö ʼdhö, yö ˗mü ꞊dhɛ ʼyaa gun nu siëʼzü ö ˗gɔ bho ˗dhɛ ʼgü öˮpiʋ̈, ˮkɛɛ kö yö ꞊në ˗a ʼkosɔn ʼyö mɛ ʼgbɛ ʼö
gun nu sië ö ˮpiʋ̈ wunbho˗ ˗dhɛ ʼgü, ˗a ˗bha ˗këmɛbhɩɩdhe˗tiaandheʼka˗sü˗wɔn ʼgü. ˗A bha nu ʼö ʼyaa gun˗ wo sië ʼzübha, mɛ ˗nu ʼwaa nu ʼzü. ˗A ˗gɛn ˗yaaga ˗naa ʼö wun bho ˗mɛbha ʼö˗ nu, yö ˗mü ꞊dhɛ ʼmɛ ʼwun ʼdhɛˮdhɔɔ dɔ˗mɛ ˗nuˮgblʋ̈gblʋ̈ ʼö ʼwo ˗kë˗nu wo ꞊dhɛ ʼDiɔnöKenedi (Jonh Kenedy) ˮBlɔɔdhɛwɔn do ʼbha ꞊nɛ ʼzü
ˮpiʋ̈ ʼwëëga ˗wɔn ʼgü, ˮsɛgɔ ʼö ʼwo˗ Izraɛdhö kë bha˗ ʼgü, ʼyö ʼwëë˗ ʼö waa˗ ö bha dhebë bha ʼöʼwo˗ ꞊mɔɔ woo˗ ˗tosɛa˗todhʋ̈˗süʼgü
Ɛlvis Presle (Elvis Presley), Napoleɔng waa˗ ˗gblüdë Siɔndes1(Chiondes I) ˗nu ʼdhö, ˗a ˗nu ˗mawɔn ˗yö ˗gun ˗a ˗bha wunˮdhɛ ˗bha woo˗ wunˮdhɛ ˮdhɔɔ dɔ ˗dhɛ ʼgü. Mɛ ʼkɔn ˗wɔn ꞊ya kë꞊dɛɛ ʼgbɛ ˮkpʋngtaa. ˮIin ꞊dhɛ ʼwɔn bha ʼyaaka ʼkɔn ˮwɛ ˗ee? ʼgbaandhö, ʼö gun kwaa ʼwëë˗ ya ˗a ˮmiliɔng këng 
ˮNimlʋʋ 007˗yaaga (300) ʼka bha, ʼö ˮsiʋ̈ ˗da ˗a ʼka. ʼWɔn bha ʼyö ma˗dedewo ˗a ˗bha dhebëʼka ʼyö dho ö ꞊gɔn bha, ˗a ˗tazɔn ʼzuzu ꞊plöö. ʼMɛ ˗nu ʼö ʼwo ˗kë ʼpö
˗Dɔdhɛ
꞊dhɛ ˮsiʋ̈ ˗ya ˗da ˗dhɛ˗nu ʼka, ʼkɔ ˗nu ˮiin pë suu ˮwɛɛ ʼbha ʼka ˮKwi꞊plöö ʼö wo ꞊në ʼö ʼwoˮsiʋ̈ ꞊dhuu ʼö ʼwo˗ ˗nu˗dhɛ sapëë pɔngpie bha꞊dhɛ ʼö ʼwo nu ꞊wo ꞊loo
˗Kwɛ 2005
˗dhɛ ʼö bha˗ ʼgü, ʼö˗ ˗naa ˗gɔmɛ ʼö ʼwɔn bha˗ ˗dhɛyö, ʼyö˗ pö yö ˗zë ö bha ˗kwɛ ˗kaɔng ˗yaaga ö gaˮsaɔdo ˗naa ꞊nɛ yë ʼgü, ʼwɔn suu bha, ʼyii kë˗ yö do. ʼMɛ ʼö ʼwɔn ˗kë bha köslaaˮ suu ʼbha ꞊në ʼö yöö˗da ˗a ʼgü. ꞊Zang ˗nu ˗wo ˗tun ꞊kö ʼkɛtö kë˗. Mɛ ꞊slɔɔ ˗pë ˗nu ˗wɔn˗Bhöpë suu ˗dee ʼö nu ˗sü ʼkaʼKuu˗ waa˗ baa suu˗dee ʼbha ꞊ya nu. ˗Wa ˗nu ˗dhɛ yavo. ˮKwi ˗a ˮsu ʼö ˗kë ʼzuɛn˗ (Juin) ʼka ʼö ˗ziö ya, ʼyö ʼwo ˗a ˗nu ˗zɔn ʼka ˮkwipö ʼö ˗kë Bokangda ʼka, ˮBawlɛɛ ˗naa ˮsɛ ʼgü,  ꞊në ˗a ʼgü, ˮkɛɛ ʼpödhɛ ʼnë ʼbha ʼö mü ʼö ˗kë Tekikro ʼka ꞊në ʼaʼgü, ˮkummana ʼö ˮpɛɛn ʼdhɛ bha˗ ʼka ˗a ʼwëëdhö. ˗Kɔlookota do ʼbha ʼö mü ʼöʼwo ˗a ˗dhɛ Akomibla ꞊në ʼönu ʼwɔn ʼdhɛ bha˗ ʼka. ˮKɛɛ ʼyii kë kë pëtamɛ ˗mɛ ˗nu ʼöʼwo ˗kë kwaa˗ ˮkwi ˗nu ʼkaʼö˗ ˗nu ʼtɔ ʼdhö ˗kë Anadɛɛʼka, ˗a ˗nu tiiʼ ʼka ˗wɔn ʼka. A ˗wɔn yaa ꞊gblɛɛn ʼzü kö tapë suu ˗dee ˗nu bha ˗wo
wo ˮkpɛnng kö ˮKɔdivuaa mɛ ˗nu ꞊gban ʼkwa˗ dɔ. ꞊Ya kë ˗Zlan dhɔɔbhaa ʼkamɛ ꞊gban kwa ˗dho ˗a suuta˗ ʼpö. Kö ˗kwa kwa ˮya ʼto tapë˗dee bha˗ nu ˗gɔ. ˗A ˮdhɛ ʼö ꞊dhɔtɔɔ nu ˗wa ꞊slɔɔ bha, ˗wa ˗sü kurang ˗bha mɛ ʼkun ˗sü꞊në˗ ˗bha. ˗Wa ˗pö ˮyua bha ꞊ya kë ʼmɛ ʼö˗ ʼgü, ꞊ya ʼpa ˗a ˗gɔtëng ʼka, ʼyö ˗yɛ ˗a bha ꞊dhɛ kurang ˗yö mɛ sü. A ʼbha ˗nu ꞊ya kë ʼmɛ ʼöglɔɔ ˮdhɛ ˮkpɛa ʼdhö˗ ʼgü, ˮtan ˗nu ʼwo ˮwɩ sië ˮgbɩɩʼka, ˗wo ˗pa ˗a ˗bha ˮyua bha. ʼYënng˗ ʼyaa ˗dhɛ ʼö˗ bha ˗tiaandhe ʼka, ˗yö ˗pa mɛ ʼbha ˗nu˗bha ˮyua bha ʼpö. ʼWɔn ʼö ˗gban ˗potaasü ˗wɔn ˗bha. Glɔɔ ˮdhɛ ˮkpɛa ˗yuaˮYua ʼö ˗kë glɔɔ ʼdhɛˮkpɛa ˗yua ʼka bha˗yö dhɛ ꞊gban ˮpɛpɛ ʼgüˮkpʋngtaa. ˗A ˮdhɛ ˗yö ˗dhö. ʼÖ gun ˗blɛɛsü ˗yö ˗gun mɛ ʼgbɛ ʼgü ꞊dhɛ ˮyuaʼö ˮdhɛ ʼyaa ʼdhö yö ˗mü. ˗A ˮbin, ˗a ˮdhɛ ˗yö ˗dhö. ʼWɔn do ʼö mü yö
˗mü ꞊dhɛ, ʼmɛ ʼö ˮyua bha ʼö˗ ˗bha, ˗a ˗mɛ ꞊ya ꞊bɛdhɛ ʼsü ö ʼsü ˗kɔta. ꞊Dhɔtrɔɔ ˗nu ˗waa pö ˗ya ʼsü ˗kpɛawo, kö ˗dhɛ ˗ya ˗bha ꞊dhɛ ˗ya ˗nu wo ˗ya ꞊bhlëë ʼgü. ʼYa ʼdho wlö dhɛkpaɔyi ʼbha ˗tatongtongdhö ˗yö ʼto˗ ʼkaˮdhʋ̈ ˮyua ˗yö bo. ʼWɔn ʼö ˗gban troo ˗nu ˗bha mɛ wɔkɔ ˗nu ʼgü˗Yö ˗së kö ʼnë ʼkpɔ ˗sü ˗naa ˮdhiʋ̈ ˗yö ʼto ˮwɛ ˗ee? ˗A yi ʼyii kë ꞊kwëë
ʼnë ʼkpɔ ˗sü, ˮiin ʼnë ʼkpɔ ʼwo ˮdhʋ̈ bha ˗wa ˗pö ʼwii
˗sü ˗nu, ˮsɛ ˗to ˮdhʋ̈ ˗sü ˗a ʼdhɛ ʼö ˗kë ꞊dhɛ ˗wo ˮkwi
˗nu bha ˗wa ˗pö ʼwii kë wo
˗A ˗gɛn
ʼwo bha, ꞊në ʼö ˗wa kë ˮsɛ ꞊kö, kwaa˗ Mɛtii ˮsɛ kpö ˗wo ˗pö ˗a ˗nu ʼgü bha, ˗a ˗nu ꞊gban ˗wo kë ˗yakwëë
ʼkpii˗ do ʼö ˗gban ʼnë ʼkpɔ˗wɔn ˗bha ˗a
˗kë. ˗A ˗ta, ꞊dheglizë ʼö ˗kë katodhiköʼka, ˗a˗gban˗bhaˮgblʋ̈gblʋ̈ ˗nu bha, ʼwɔn bha ʼyii kë dhi ˗a ˗nu ˗dhɛ. ˗Zlɔɔ ˗sü ˮdhiʋ̈ ʼto ˗sü bha, evɛkö ˗bha yö˗ ʼgü tongtongdhö. ꞊Bɛdhɛ ʼsü ˗sü ˗nu, ˗dhöö ˗ya mɛ ˗bha
˗sü kö ʼwa
ʼdho ʼnë ʼkpɔ˗ ˗nu, ʼgu bho ˗sü waa˗ ˗a kë ˗sü kö dhebë
˗nu ˗wo kë ꞊gblöödhe ˗nuʼka ˗sü ˗nu bha, ˗Zlan ʼgü ˗mɛ ˗nu ˮgblʋ̈gblʋ̈ ˗nu ʼö
ˮwɩ˗ ˗bha ꞊dɛɛ, ˮiin dhiaˮ. ˗mü ꞊dhɛ ʼkwa˗
pö ˮsɛ ˗yö ˮgla, kö kwa˗ pö ʼnë ˗yö ʼkpɔ. ʼMɛ ˗nu ʼö ʼwo ˗pö ꞊dhɛ ˮsɛ ˮgla ˗süʼyii ˗gban ʼnë ʼkpɔ ˗wɔn
˗bha bha, ꞊sua ꞊në ʼö ʼwo˗ ˗kë. ʼPë ʼö ʼyaa ˮsɛ ˮgla, yö ˗mü ˮflɛɛ, ꞊flü, ˮiin ˗kɔma ˮgblüü˗ ˗nu kë
ʼwëë˗ ꞊kwaan ˗sü ˗nu ʼö
ʼö˗ ʼgü, ʼyö ˗a ˮsɛ ʼyaa ˮgla. ʼYaa yö ˗zë ˗a ʼka, ˗zlɔɔ ʼnë ʼkpɔ ˗sü ˗bha ˗sü, ˮiin ˗a ˮdhiʋ̈ ʼgbaannu ˗sü ʼyaa˗mü. Bhi ʼö ʼü ʼsëëdhɛ ʼö ya˗a ˗wo pö sië bha, ü ü ˗bha pö ˗a ʼgü mü ꞊dhɛ? ˮYɩɩ ˗wɔnGɔndënë do ʼbha ʼö ˗këˮbü kë ˗mɛ ʼka, ʼyö nu ö gbö ʼMɛ ʼö buu ˗da ꞊zloo ˗bha tele ʼgü
꞊tuaabho ˮKwi ꞊plöö. ˗A nu ˗kɔ ˗blɛɛsü ꞊në ʼö ʼö ˮKwi
꞊plöö ʼö ʼkwa ˮwɩ sië˗ ʼkaˮdhʋ̈ bha. Mɛ bha ˗dhɛ ˗ya ꞊kpaɔ, tele ꞊ya bho ˗wo ˗sü ˗zë ˗a ʼka, ˗ya ʼö ˗yaawo 3

ˮNimlʋʋ 007˗a ˗ga ˗sü ˗bha bha, pëbhö ˮtʋ̈ng ˗yawo, ʼyö ꞊ya gun ʼgo˗ ˗naa ˗a ˗bha. ˗Yö ˗to yö ꞊në˗ ʼgü ˮdhʋ̈, kö ˗a ʼdho ˗yi ʼyaa ꞊gblɛɛ ʼzü ʼpödhö, ʼyögbö ʼdhö ˗a ˗bha buu ˗dee dhɔ, ʼyö ʼmɛ bha ʼö˗ sü ʼö ö ˗Dɔdhɛ
bha pë dɔ ö ˗wɔ ʼgü ˗kɔ ʼgü. Tele ˗ga do ʼbha ʼö dhowo˗ bha, ˗kaa ˗ga ʼyö ꞊zloo gɔn ʼkpikikpiki do ʼö ˗wo. Yöö do ꞊në ʼö gun tele ˗bha꞊tɔn. ˗A gbö ˗bha dhebë ˗yö pë ˗kpa ʼgü ˗kɔ ʼgü, mɛ ˗ ˗Kwɛ 2005
kpɛa ˗nu ꞊wa ʼdho yë ˮdhiʋ̈. ˗muɛɛ, n ʼziöö˗ ꞊ya wlüüˮ ˮlɛɛdhö ꞊ya ö ˗kɔ ˗da ö bhabuu ˗dee bha˗ ʼgü kö ʼö˗ dee ʼgü yaanˮ bho. Buu bha kö ˗yaa ˗da ꞊zloo bha˗ bha tele ʼgü. ˗Yaa ˗da, ˮkɛɛ ˗a ˮyan ʼyaa ꞊gee ˗bha. Kesɩ Dhifɔngsü
ˮGwʋ̈ng« Nëng ˗gɛn vi ʼyaa dɔ. » ˮGwʋ̈ng ʼö kwa dë˗nu ʼwo˗da ʼö ˗ya bha, kwa kwa ˮdhi ˗yö ˗a ˗bhaˮdhʋ̈ kö ˗yö kë kwa ˗zo ˗bö˗pë ʼka. ˮTʋ̈ng ʼö ʼkwa dɔ ʼka ya, ˮtʋ̈ng yaa ˗dede ˗mü. ʼWɔn ˗ya mɛ ˗kɔta dhɛ ʼyaa ˮgbɩɩ˗. ˗Ka ˗dhɛ ga. ʼNëglɔɔnnë do ꞊në ʼö go ö ˗gɔ ʼpödhö ʼyö gun
ʼdho sië ʼpödhɛ ˮwɛɛ doʼgü. ꞊Dhɛ ʼö dho ʼö ˗ziö ˮkangba do ʼbha bha˗ ʼgü së ʼka, ʼyö ˗kpan mɛ doʼbha bha˗ ˗bha kö ˮbhlaa ya ˗gɔ. Wɛng ˗wo ˮta ˗süwo ˮkwëë ˗së ʼka, ʼö dho ˗dhɛ ˗ga kö mɛ kpö ˗yö ʼgosië ˗a ˗nu ꞊taama ˗biang
ʼka, ˗wo ˮwɩ sië « Kwamɛ, kwamɛ... »; kö˗ ˮtayɔɔ bha ꞊ya ˮbhlaabha˗ ˗zuö ˮsia˗ ˗ya ˗sɔ ˮbü. ˗Kaa ˗ga, ʼyö ʼmɛ bha ʼwo ˗ma. ˮBhlaa dë ˗mɛ bha ʼpö ʼyö ʼwo dho ʼwo˗ kun, ʼwo dho˗ ˗nu ꞊gban ꞊plɛ ʼkaˮkwi ꞊plöö ꞊zang ˗nu ˗dhɛ. ꞊Dhɛ ʼö go ʼmü, ʼyö ʼwo dho ˗a ˗nu ʼka ʼzuzu꞊plöö. ʼNëglɔɔnnë, ʼö ʼyii ꞊kwa bho bha, ʼzuzu ˗nu ˗wa ˗pö ˗më ʼö ˗kë ʼö ˮta süˮbhlaa ꞊kwaa ˗mɛ bha˗ ʼka. ˗Kaa ˗ga ˗waa gba ˗kwɛˮsɔɔdhu (5) ˗kaso ʼka. ꞊Nëng ˗gɛn vi ˗dede ʼyaadɔ. ꞊Kesɩ Dhifɔngsü
Pë ˗Wlangda ˗süʼSëëdhɛ ˗be ʼnë ˗nu ʼö˗ ˗nu˗yö ˮkpɛnngdhɛ ʼyaa ꞊gblɛɛn ʼzü.ʼSëëdhɛ ʼnë ˗nu ʼö ʼwo ˮdhʋ̈ bha wo ˗mü: ˗Kɔ ˗mɔɔ ʼwɔn ˗bha ˗sü ˗yöYesu ˗gɔ kö ˗yö mɛ dha. Yesu ˗bha mɛ ˗nu ꞊klang˗ kë˗wo ˗nu. ʼSëëdhɛ ʼö ˗gban ˮgʋng ˗yua˗bha ˗kpɔ mɛ ʼka ˗sü ˗bha. ꞊Ya kë ˮdhʋ̈ kö ˗ka ka baasië kö ʼka ʼwëëga ʼnë ʼbha ˗ya ˗ka
˗kɔ ˮsɔɔ kö ˗wa yö ˮkpɛnng yi ʼö ʼka, ʼka ʼto ʼka˗ ˗nu ʼdhɔ. ꞊Ya ʼgo yö ˗zë ˗a ʼgü, ꞊klang˗ ˗tiantiandhe ˗dede ʼö˗gban ʼmɛ ʼö ü zuëˮ ʼdhö ꞊gi ˗sü ʼkaʼwɔn ʼbha ʼkosɔn, ʼö dho kë ˗kɔ ʼö ˗bha kö ˗yö ʼgo ü zuëˮ ˮpiʋ̈, ˗a ꞊klang˗ bha ˗a do ˗yö ˗dho kë ʼDannëngdhö ˮkwi ˗a ˮsu ʼö ˗këʼUtö () ʼka, ˗a ʼgü. ˗A zü ˗yö ˗dho bho˗ ˗a ˗dhɛkpaɔyi ˗Blɛɛsüʼka, ʼyö˗ ˮdhiʋ̈ ʼdhö ta ˗a ˮsaɔdo ˗naa ʼka. ˗A ꞊plɛ ˗naa ˗yö ˗dho kë ˮZuan Wɛn ˮsu ʼdhɛ ʼö ˗kë Juillet ʼka bha, ʼö sü ˗a ˗dhɛkpaɔyi ˗kaɔng ꞊plɛ ö ga ˮsaɔdhu (25) ˗bha ʼö yö ʼka ˗a ˗kaɔng ˗yaaga (30) ˗bha. ˮKɛɛ ˗kaa ʼgü ma ˗së ʼka; Mɛ ˮpɛpɛ ʼö kaa˗ nu ꞊klang˗ ꞊plɛ bha, ˗a ˗nu ˗ta bha, ˗ka ˗dhɛkpaɔyi do ʼto ˮdhiʋ̈ kö ʼka nu. Pë ˮbin ʼö ya ˗a ˗ga ˗së ʼka kö ziaan ʼö dho ˗Pamɛbhamɛ ꞊plöö ʼü˗ ˗zɔn
4
ʼKa ka bo ʼsëëdhɛ ya˗ ˗wo pö ˗sü ʼka, ʼwɔn ʼbha ꞊ya kë ka ˗gɔ kö ʼka pö yi ˗dhɛ, ˗ka ʼsëëdhɛ kë kö ʼka bɔ. 
ˮNimlʋʋ: 13 ˗Gblɔgɔn
˗kwɛ 2007 	ˮsu ˗bha ʼsëëdhɛ ˗mü
ˮGwɛɛtaawo	ʼWƆN ˗TAƆNG ˗MA ʼGÜ ʼSËËDHƐ˗Bhawɔn ʼto dhe ʼö dho ˗Pamɛbhamɛ ˗wo pö ˗mɛ ˗nu ˮpiʋ̈(dhiang do ya, ʼya˗ ˗blɛɛsü zë ˮnimlɔɔ ʼ ö ˗ziö ya˗ ʼgü ʼnu) ˗Pamɛbhamɛ ʼö ˗kë naɔ˗ma ʼgü ʼsëëdhɛ ʼka, ˗a ˗wo pö ˗mɛ ˗nu ˮpɛpɛ, ˗dhɛ ꞊ya ꞊kpaɔ ka ˗bha ˗ee? Ka nuwɛɛ yë ˗bha mü. Kö ka ˗kɔɔwɔn ˗yö dhi bha ʼaa˗yë kë? Yi dheebhang ˗nu ka ˗dho yi ˗bhawɔn ʼto ʼsëëdhɛ ya ˗a ˮdhiʋ̈ ʼö kë
ʼgbaannu bha˗ ˗wɔn ʼgü. ˗Yö kë ˗sü yë ˗kë ʼka ˗kwɛɛ˗nu ˗bha see˗ ʼö ʼwo kë wo꞊në˗ ˗nu ˗bha. ˮKɛɛ Atanna ʼsaa˗ ʼgü ʼwɔn ꞊gbaan yöʼko ˮdhiʋ. ʼwo˗ ˗nu ONISI (ONUCI) ˗nu ˗kë, ˗wo ˮyi ʼdhiitrë ˮgblü ꞊plɛ(2000) ʼsüsië˗dhɛkpaɔyi ˗bha ˮDalʋa, Dukwitaa ˗dhɛ ˗nu ʼgü ʼwo ʼgü ˗gblü ˮMaadhö. ˮKɛɛ më ʼö˗ bho? ʼPë ʼö ʼkwa ˮwɩ sië˗ ʼka yakö ʼpö˗ ˗kɔ ˗nu ʼgü, ˮsiʋ̈ ˗yö ˮkaflɩɩ ˗dhɛ, ꞊kakao ˗dhɛ, ʼbhlaa˗ ˗dhɛ ˗nu ˗bhö sië. ʼÖ dɔ mü kö ˮmɔɔ˗ ˗zë ˗nu, Zlaan ʼgü ˗mɛ ˗nu, ˗a ʼmɛ nu ʼö ʼwaa ˗Zlaan ʼgü, ʼmɛ ʼdhɛ ʼö ˮdhʋ̈, ˗yö bhɛaˮ sië ö bha ˗Zlaan ˗dhɛ kö ˗Yö ˮtaö ˗dhɛ. ˗Zlaan ˗zo ʼyaa bhɔ ö bhaʼnë ˗nu ʼka. ˗Gblɔgɔn (ʼMaasë) ˗dhɛkpaɔyi ˗kaɔng do ö ga ˮsaɔdo bha (16), ʼyö dha ˗zizisü ʼö ban˗ ʼkaˮMaadhö ʼyö ˗kë mɛbhɩɩ˗nu dha ˗sü ʼka. Kwaa˗ ꞊danwopö ˮsɛ ʼgü ˗wɔnʼYënng˗ yaa ʼö bhü kwɛɛ
ʼYënng˗ ʼö˗ ʼbhü ˗sü zü ʼöbho ˗kwɛ ʼö ˗ziö ya˗ ˮdhiʋ̈ʼto ˮtʋ̈ng ʼgü, ʼö˗ ˮzɔ ʼö ˗da ʼka ˗kwɛ ˗dee ya˗ ꞊kwɛɛ ꞊danwo pö ˮsɛ ʼgü, ˗yö ˗gun ˗ziisü. ꞊Ya ꞊mɔɔ dha ˮyi kwɛ ˗kaɔng ˗yiisiö ˗bha (40) ʼyënng˗ suu ʼö ˮdhʋ̈ bha, ʼyii ˮbhü ˮdhʋ̈ do. ˮSu ˮsaɔdo ʼgbaandhö kö dha ʼyaaʼdhö. ʼPë ʼö˗ zü ʼdhö bho ˮkwi˗ ˮsu ʼö ˗kë Sɛtangbrëʼö ʼkwa˗ ˗dhɛ˗Zaan ʼyii ˮMaa ˮsɛ ʼgü bha, ˗a ˮtʋ̈ng ʼgü, ʼö nu ʼö yö˗ ʼka ˗gblɔgɔn (ʼmaasë 2007) ˗bha dhɛkpaɔyi ˗kaɔng do öga ˮsɔɔdhu (15) ˗bha ˗yö gun ˮgbɩɩ˗. ʼÖ dɔ mü kö klɔng ˗nu ʼö ˮyi ʼyaa yën ˗a ˗nu ʼgü ʼkpa, ˗a ˗nu gbaan ˮbhʋ̈ʋ̈. ˮYi ˗gɔ ˗nu ʼwo gun dhɛ ˗nu ʼö˗ ˗bha ˗tɔn꞊wlöö ˗dhɛ ˗nu ʼgüˮMaadhö, mɛ ˗nu ˗wo ˗gun wɔ sië ˗a ˗nu ˗bha kö ʼwoˮyi ꞊slɔɔ. Mɛ ʼbha ˗nu ˗wo ˗dho ˮkidhʋng ˮsɔɔdhu, ˮsaɔdo ˗nu ˮdhiʋ̈ ˮyi mɔɔ˗. ʼÖ ꞊yɔɔn mü kö ˮsɔdha ˗nu
꞊Kesɩ Dhifɔnngsü
                             .                                    de  :     Aaˮkaa Anˮgan Aansaan aɔkaɔ aɔnʼdaɔn  bh˗bho dhdhe ee꞊wee ɛˮpɛ ɛɛ꞊wɛɛ ɛn˗gɛn ɛɛn꞊gblɛɛn ëpë 
ëëënëënɛaɛangwiniinɩɩɩkwng1ooɔɔnɔɔnöööuunuun
ˮkëëʼkën꞊klëënˮkpɛagɛanˮ˗gwëˮbinˮiinˮwɩˮgbɩɩ ꞊kwaagbeng˗zooʼpɔˮyɔn꞊yɔɔnpötööˮsubun꞊yuun
üüüünüünʋ̈ʋ̈ʋ̈ʋʋʋ
ʼgüˮgüü꞊blünglüünˮgʋ̈ˮbhʋ̈ʋ̈ˮtʋˮtʋʋ
˗Wo ʼdho ˗kɔ (   )              +      +      +     saa   +      +     gɛanˮ  +  
ˮdhüʼkɔdë꞊zɛ˗dhɔˮklang ʼyënng  ꞊gööscorpionkpuuʼ

ˮNimlʋʋ 013
˗Gblɔgɔn
˗Kwɛ 2007
Kwaa˗ ˮKɔdivuaa ˗sɛ ʼgü ˗wɔn꞊Minisü ˗blɛɛsü ˗dee ʼö ˗ya ˗yaˮKɔdivuaa ˗mɛ ˗nu kwaa˗
ˮsɔɔdhu. ˗Yö ˗ya ˮdhʋ̈ kwaa˗ plezidanng ꞊në ʼö
Siaadhü
ˮkwi ʼdhö ˗dhɛ ʼmaasë
bha ˗kɔ ˗yö ˮyɛ˗ ˗bha
꞊minisü ˗blɛɛsü ʼö yöKonan
ziaandhö, ˗wa
ˮsu ʼö ˗kë ˗gblɔgɔn ʼka ʼö
Bani˗dhɛ
Sodho Giyɔmë. ˗A ˗kwɛ bha˗ ʼgü ˗Mɔɔsii ˮsɛ ʼgü. ꞊dhɛ
˗mɛ ˗kuu
˗siö ˗sü ʼka potikö ˗mɛ
˗Mɔɔsii ˗naa ˮsɛ ˗gɔ ˮdhiʋ̈
˗yö ˗kaɔng ˗yaaga ö ga
kë ˗wɩ ˗a ˗bha kö Sodho
ˮdhiʋ̈. ˮKɛɛ
˗kɔ
bha˗
ʼdhö. Sodho ˗ya ˗sü bha ʼyaa
˗nu ʼö ʼwo ˮkɔdivuaa ˗a˗nu ʼbha ˗dhɛ. Kö ˗Zlaan ˗yö dɔ kwa
ˮpiʋ̈ kö Sodho ˗ya ˗sü bha ˗
yö kë ˮsɛ ʼwaannu ˗sü ʼkabha ʼaa ˗yö kë ˗oo? ˮKpʋngtaadhɛ ˗wɔnModhitani
Modhitani
˗sɛ
bha, yöö kë ʼyii kë ꞊slɔɔ do. ʼö gun ˮsɛ ˗gɔ
ˮdhiʋ̈ ˗a
˗bha. ˮDhasi ˗nu ˗zë ʼwii ˮKɔdivuaa ˗sɛ ˗wo kë ˗ya
ˮsɛ ˮdhiʋ̈, ˗yö ˗ya mü ˗gban ꞊vote ˗bha bha
˗gban. ʼMɛ ʼö kë ˗ziö, ˗wa mɛtii ˮsɛ do ˗mü. Waa˗ ʼMɛ ʼö ˗yaa pö yöö ˗ya
ʼflëë˗ ʼgü dhe ˗slɔɔ ˗kwɛ
ˮgbɩɩdhɛ ʼka. ˗A ˗kë ˮdhʋ̈ dosɛng ʼgü (1960). ˮKɛɛ ˗sü bha˗ ʼgü, ʼyö ˗kwɛ ʼö nu ʼö yö˗ ʼka ˗kwɛ
ˮgblü ꞊plɛ waa˗ ˗kwɛ
˗gɔ, kë ˮdhʋ̈ kö ʼwɔn ʼö ʼwo˗ ˮyan bhɔ ˗së ʼka, kö ˮsɛ ʼgü ˗mɛ ˗nu woo
˗dede ˗wo wo ˗kɔ ˮyɛ
kë ˮwɩ˗ ˗bha kö ʼwo
˗dhɛ Sidi Siɛkdolai. ˗A ˗kwɛ ˗yö ˗kaɔng ˮsaɔdo
ö ga ˮsuesiö (69). ʼWɔn ˮgblü ꞊plɛ waa˗ ˗kwɛ
ˮsɔɔdhu bha (2005), ˗a woo˗ plezidanng ˗bha. ˗A bha ˗a ˗së ˗dhɛ ˗mü
ˮsɛ
ˮsu ʼka bha, ʼyö ˮdhasü ʼmaasë ʼö ˗ziö ya mɛ
tongtongdhö. ˗yiisiö ˗bha (2004) ˗ya ˗gɔ
kpɛnngdhö
ˮdhiʋ̈ʼö˗
ˮsu ʼö ˗kë ˗zoo ˗kun ʼgü
˗mɛ
꞊vote
˗nu ʼwo ˮsɛ ˮvlʋʋ dɔ ʼmɛ
˗kë ˮdhʋ̈ ˗sü bha˗ ʼgü, ʼyö ꞊plɛ ʼwo ˗gban ꞊vote
꞊dhɛ ˮdhinaa ʼyii ˗da
ʼWɔn ʼö ˗gban ˮsɛ ˮgla ˗wɔn ˗nu ˗bhaTelefɔnö
ˮKwi ˗a ˮsu ʼö ˗kë ʼmaasë
꞊kakao ta ˗mɛ ˗nu ʼwo
꞊Mamadu Ndiayë ʼka, këyɔɔ ˗nu, ˗a ˗nu ˗ta ʼkun ʼgü ˗gblɔgɔn ʼö ˗ziö ya, ˗a ʼö
Klistɔfë
ʼkwëë˗. ˗Dhɛ bha˗ ʼgü, ˗wo ˗nu, ˮsɛ ˮwɛɛ ˗nu ʼgü bha ga ˮsaaga bha, naɔ ˗ma ʼö ˗kë ˗zë wo ˗bhöpë ʼka ˗a
˗wɔn ˗bha ˗a ˗dhiang ˗zë. ˗dhɛ ꞊gblɛngblɛn ˗nu ʼgü
ʼka, ʼö ʼkwa ˗dhɛ ˮMaawo ˗dhɛkpaɔyi ˗kaɔng ꞊plɛ öʼgü
ʼsëëdhɛ
ʼö
˗kë
zuunadhö ʼka bha, ˗a ˗nu ˗pëkë ʼgü ˗kɔ ˮpɛpɛ ʼö ʼwo
ˮKɔdivuaa, ˗a ˗nu ʼgü ˗mɛ ˗nu ˗naa ˗kɔ ˗loo ʼko ˗ta˗gɔmɛ ˗nu waa˗ ˮkaflɩɩ, 2
ˮsɛ ya˗ ʼgü, ˗a ˗naa ˗gɔmɛ ʼwo˗
˗dhɛ
Gbɛɛˮ ʼdhö, pëbhee ˮpɛpɛ ˗nu ˗wɔn ʼö ˗gban ʼmɛ ˗nu
ʼö˗ ˗nu ˗bha ˗a ˗nu ˗bha˗gɔmɛdhe ʼö ʼwo˗ ˗dhɛ IrieˮLuu
Kodhɛtö
waa˗
telefɔnö ˗gɔmɛ ʼkpii˗ do˗kɔ ꞊wlöö ˗mɛ ʼö ˗kë
˗a ʼdhö, ˗wo kë ˗kpan wo kë ʼwɔn ʼö ˗gban telefɔnë
˗Wa ˗pö ꞊dhɛ telefɔnö
bha, pë ˗së ˗dede ˗mü. ˗A ˗wɔn ʼgü, ˗yö ˗së kö ˗yo kë pëtamɛ ˗nu ˗gɔ. Kë ˮdhʋ̈ kö ˗ya ˗nu ˗gɔ ˗wɔn ˗nuʼdho ˮdhiʋ̈ kö waa˗ ˗nu
˗mɛ ˗nu ʼö ʼwo ˗dhɛ ˮwɛɛ
˗wo dhiang zë wo ʼko ˮpiʋ̈ˮtʋ̈ng ꞊gban ʼgü ö zëˮtʋ̈ng ʼgü. ˮKɛɛ
˗kwaa
ʼgü
ma
ʼka ꞊dhɛ telefɔnö ʼdhɛ ʼö
ʼwo˗ ꞊nëng wo ˮtʋ ˗bha

ˮNimlʋʋ 013ʼwo ˗ziö ʼka bha ꞊në ʼöʼwo ˗we ˗a ʼka. ˗Gblɔgɔn
˗Kwɛ 2007
Kö ʼmɛ ʼö ʼka ˗kë pëtamɛ˗nu ʼka, kaa˗ dhiang ꞊në ʼö ʼwo˗ zë bha. ʼWɔn ʼö ˗gban ˗potaasü ˗wɔn ˗bha. ʼWɔn ʼö ˗gban ˗foodɔn ˗bha
ʼWɔn ʼö ˗gban troo ˗nu ˗bha mɛ wɔkɔ ˗nu ʼgü˗Dhöö kpöʼMɛ ʼö ˗kë ˗dhöö kpö ˗zuö
˗tiantiandhe ʼka mɛtii ˮsɛ
ya ʼö ˗kɔ ˮyɛ mɛ do ˗bha, ʼkpii˗ ʼö ʼBiya ʼö Ofue
ya˗ ʼka mɛtii ˮsɛ gban
ˮpɛpɛ ʼö ˮkpʋngtaa ˗a ˗nu
kpö ʼgü ꞊dhɛ ˗a ˗naa mɛ
˗dhɛ ʼgü. ˗ɛ ˗tiaadhe ʼka ˗kwɛ ʼö ziö
ˮpɛpɛ ʼgü ˗wa ˗dhɛ Didie˗Drogba. Zuëniida
˗dede
˗mü
˗to
ˮdhʋ̈
˗sü
꞊gban
ʼgü. ˗Kwaa ʼgü ma˗ ʼka ꞊dhɛ˗dhöö kpö ˗zuö ˗mɛ ˗nu
꞊badhong ˗zuö ˗mɛ ˗nuˮgbɩɩ˗ ʼdhö. Kwɛɛ, kwa ˗bhaa ˗mü Didie bha˗ ʼka. ꞊Ya kë ˮdhʋ̈ kö kwaa˗
Buayi ʼtɔ ʼö˗ ˗bha bha ꞊Dhɛ ʼö go ʼmü ʼyö
Didie ʼö dho ˗Buakɛɛ ʼmɛ
˗nu ˗bha ˮyʋʋ ʼsü ˗dhɛ
ˮKɔdivuaa ˗sɛ ʼgü ˗mɛ ˗nu
ˮgbɩgbɩ ˗nu ˗dede ˗wo
ˮyʋʋ bha. ʼgü. ꞊Bhlëë ʼö Sodho ˗gɛn ˗mü ꞊dhɛ kwaa˗ ʼnë
ʼdodo
˗kɔ bha˗ ʼdhö, ʼyö nu ˗mɛ ˗nu waa˗ ˗Buakɛɛ
kwa ˗gɔ ˮtʋ̈ng ya˗ ʼgü. ˗A ʼö ˗kë ˗dhöö kpö ˗zuö ˗mɛʼka, ʼö ʼkwa˗ ˗dhɛ Didie ˗Drogba bha, ˗kwɛ ʼö ˗ziö ya (2006) yö ꞊në ʼö ˗dhö mɛtii ˮsɛ ˮdhʋ̈˗ ʼgüʼka. ˮkɛɛ
yöö˗
꞊gban ʼgü, ˗piö ˮdhiʋ̈ bho ˗piö ˗yö ˗dhö. ˗Kwɛ ˗ya bhɔ ʼdodo ʼyö
꞊Dhɛ ʼö ʼwo˗ ˗ya ꞊dhɛ
ʼwɛɛgü ˮKɔdivuaa ˗a ˮyʋʋʼsü ˗dhɛ ʼgü kwa ˗dhɛ. Mɛbhɩɩ
˗yö
kë
˗dho
Giyɔmö ʼdhö, ö ˗dɔ ˗bha ˗mɛ ˗nu ˮpɛpɛ ʼwo˗ ˗yaDidie ˗bha ˗a ˮsima ʼyaagun. ˗Yö
˗gun
˗së
˗dhöö kpö ˗zuö ˗mɛ ˗nu
˗dedewo dɔ ˗a ˗gɔ ziaan˗
˗dedewo. Kwaa˗ ˮsɛ ya˗
bha˗ dɔ. ʼNë bha, ˗wa ꞊Misiee. ˗ya pö: « ʼYö ˗wo ü ꞊klang˗ kë˗ mɛtii ˮsɛ do
 . ˗Aga ˗dhɛkpaɔyi dinng. ˗kë ˗dhöö kpö ˗zuö ˗mɛ
˗bha ˗kɔloo ʼko ˗ta ʼkpii˗
kwaa˗
gɔmaa lɔɔ ˗dhɛ
ˮYɩɩ ˗wɔn
ʼgü ʼnë do ꞊në ʼö dhoʼbha ʼö ˗kë Libanng ʼka˗
˗dhɛ Benua. ˮKwi ya ˗pö ˗blɛɛsü bha˗ ʼka, ꞊klang˗ ʼgü. ˮSɛ bha˗ ʼgü, kwa ʼtɔ ʼkɔɔdhö, ʼgü, kö ˗waa pö ˗a ˗nu ˗gɔ ˮdhiʋ̈ ʼnë ˗nu ˗dhɛ ˗sü
ʼbha ˗nu ˗wo ˮkwi ˗womü Libanng bhii ˗a kë ˗sëʼka, ʼbhaa bhii ˮü ˗de ʼtɔ ʼyö
꞊klang˗
gɔmɛ dë ʼö ˗ya ꞊klang˗
˗bha: ʼyö ˗yaa pö ʼZan˗, ʼyö
ʼZan˗
˗yaa
pö: ꞊misiee, ʼBɛnö
ʼPiɛɛ˗, Oitö, wo n ˗dhɛ Benua
Siangtalö, ꞊misiee… ꞊Dhɛ ʼö ö bo, ʼyö ʼnë bha ʼö ö kɔngga ˮdhiʋ̈꞊wlüü
ʼö˗
pö: ˗dhɛ ꞊dhɛ? » ʼYö˗ pö « ꞊Misiee, ʼbhii n ʼtɔ pö ˗wa ! » ʼYö ꞊misiee ( ).» ʼYö misiee ˗ya pö ˮyʋ̈ kö bhi ꞊në ʼöʼwo ü ˗dhɛ ʼBɛnö Oitö. ʼMa˗ pö ʼnu.» Mü ˗wo   ˗dhɛ ʼBɛnö Oitö. 3

ˮNimlʋʋ 013
˗Gblɔgɔn
˗Kwɛ 2007
꞊Banngba ʼBakadhi
ˮGwʋ̈ng«ˮTɩmazë ˗nu ꞊në ʼö ʼwo wo ʼko ˗a ꞊gee ˗wo dɔ.» ˮKwigɔn Banggbö ʼprɛnngsü (Prince) ʼKwa˗ pö ˮdhʋ̈ kö kwa˗ ˗pö ꞊dhɛ
ʼkwa kwa kë ˗yë bha ˗a ꞊bhlëë dɔ. kwa ˗dewo bha ˗a ʼkun ˮgbɩɩ˗. ˗bɛnzëmɛ ˗nu ʼka ya, kwa ꞊në ʼö ˗bha kö ʼkwa kwa faan dɔ. ʼKwa ꞊bhlëësü. ʼmɛ
ʼö
ʼkwa
˗kë
kwa
˗dewo
Yö ꞊në˗ ˗wɔn ʼgü ʼyö˗ ˗dhɛ ʼdhö˗
ʼKwa˗ ˗zɔn mɛ ˗nu ˗dhɛ ꞊dhɛ ˗yö
Pë ˗Wlangda ˗süˮSanni kö ꞊dhɔtrɔɔ ˗yö nuKwaa˗ ʼsëëdhɛ do ꞊ya zunˮkpɛnng. ʼSëëdhɛ bha ˗yö ˗gban ˗kë ˮklʋ̈ʋ̈klʋ̈ ˗sü ˗bha. ˗A ʼtɔ ˗mü ˮSanni kö꞊dhɔtrɔɔ ˗yö nu ʼka. ʼSëëdhɛ bha, ˗kɔ ʼö ʼkwa dho ˗a kë˗ ˗bha kö ʼkwa kwa ʼdhɛ
kë ˗dhɛ ˗nu ʼö ʼwo ˗ya ˗süʼka ꞊dhɔtrɔɔplöö ˗dhɛ ˗nuʼka ꞊gblɛɛn, ˗a ˗nu ʼgü, ʼyö nu ˗dhiang zë. ˮYua ˗nuʼö ˗a ˗nu ʼtɔ ʼdhö ˗a ˗nu ʼgü, ˗a ˗nu ꞊gban ˮdhɛ kë ˗kɔ nu ˗wa ˗nu ʼgü. Kwa ˗bhawɔn ˗ziaan ʼyaa˗ ˗bha kö
ʼkwa ʼdho flamasi ꞊bɛdhɛ nu ʼö ʼwo ˮdhʋ̈ bha ˗a ˗nuʼdhɔ˗ ˗dhɛ ˗nu ʼgü. ˗A ˗gɛn ˗mü ꞊dhɛ ˗a ꞊bɛdhɛ ˗nu ˗wo kwa ˗züzü ˮiin kwa ˮsɔɔʼpödhö. ˮSanni ꞊dhɔtrɔɔ ˗yö nu ʼöbha, ʼmɛ ʼö˗ ˗bɛn zë, ˗wa ˗dhɛ ꞊Kesɩ Dhifɔngsü. ˮkɛɛ ꞊dhɔtrɔɔ ˮgblʋ̈gblʋ̈ ʼbha ˗nu˗kɔ ˗ya ʼgü. ʼKa dho ˗kpan ˗a ˮdhɔɔ ˗bha˗bha ʼmɛ ʼö˗ ˮpiʋ̈ ˮMaadhö, ˗wa ˗dhɛ ˮZɛ Emaniɛɛ. ˗A ˗bha tiootioo ˮnimlɔɔ ꞊nɛ: 07-17-19-38 Pë ˮbin ʼö ya ˗a ˗ga ˗së ʼka kö ziaan ʼö dho ˗Pamɛbhamɛ ꞊plöö ʼü˗ ˗zɔn
ʼKa ka bo ʼsëëdhɛ ya˗ ˗wo pö ˗sü ʼka, ʼwɔn ʼbha ꞊ya kë ka ˗gɔ kö ʼka pö yi ˗dhɛ, ˗ka ʼsëëdhɛ kë kö ʼka bɔ. Yii˗ ʼdrɛsü ꞊nɛ: ꞊Kesɩ Dhifɔngsü 06.39.06.88 Lo Zafe 08.18.08.88 / www.pamebhame.info 4ʼKa dho ˗kpan ˗a ˮdhɔɔ ˗bha ˗bha ʼmɛ ʼö˗ ˮpiʋ̈ ˮMaadhö, ˗wa ˗dhɛ ˮZɛ Emaniɛɛ. ˗A ˗bha tiootioo ˮnimlɔɔ ꞊nɛ: 07-17-19-38 ʼMɛ ˗nu ʼö ʼwo ʼsëëdhɛ ʼö ya˗ ˗kë, wo ˗mü ꞊Sai Zoziasü,  ˮDhɔɔgbö Zafe, ꞊Kesɩ Mɔyan Dhifɔngsü, Valangtɛn Vidrinö waa˗ Edhɛna Pɛdhɛkwalösökaya ʼö˗ ˗nu ꞊gban ꞊plɛ ʼwo go Dhusi ʼö ˗da ˮAnɛsü ʼö go ʼSuisü,  ˗a ˗nu ʼka. 
ˮNimlʋʋ: 15 ˮSu: ʼplöö ˗Kwɛ 2007
ˮSu ˗bha ʼsëëdhɛ ˗mü	
ˮGwɛɛtaawo	ʼWƆN ˗TAƆNG ˗MA ʼGÜ ʼSËËDHƐ
˗Bhawɔn ʼto dhe ʼö dho ˗Pamɛbhamɛ ˗wo pö ˗mɛ ˗nu ˮpiʋ̈
˗Pamɛbhamɛ ʼö ˗kënaɔ ˗ma ʼgü ʼsëëdhɛʼka, ˗a ˗wo pö ˗mɛ ˗nu ˮpɛpɛ, ˗dhɛ ꞊ya ꞊kpaɔ ka ˗bha ˗ee? Yi dheebhang ˗nuka ˗dho yi ˗bhawɔn ʼto˗
ʼsëëdhɛ ya ˗a ˮdhiʋ̈ ʼökë ʼgbaannu bha˗ ˗wɔnʼgü. ˗Yö kë ˗sü yë ˗kë ʼka ˗kwɛɛ ˗nu ˗bha see ʼö ʼwo kë wo ꞊në˗ ˗nu˗bha. ˮKɛɛ Atanna ʼsaa ʼgü ʼwɔn ꞊gbaan yö ʼko ˮdhiʋ̈. Yö ꞊në˗ ˗wɔn ʼgü ʼyö ʼka ˗kpan sië˗Pamɛbhamɛ ˮnimlɔɔya, ˗a ˗bha bha. Yi ʼdhang˗ bho˗sü ˗yaˮdhiʋ̈ ꞊dhɛ ʼka yi bhawɔn ʼto. ꞊Dhɛ kwa ˗wo ˗ya ʼgü do ꞊dhɛkwa ˗de ˗wo ʼö bhakwa ˗dho ˮslë mɔɔ˗ ˗a˗bha kö ˗yö ʼdho ˮdhiʋ̈. ꞊Dhɛ woo˗ zü bho, mɛ ꞊plɛ ꞊në ʼö ʼwo kë wo˗wo bho ˗piöga ꞊sooziö ˗mɛ ˗nu bha, ˗a ˗nu ta. ˗A mɛ do ˗mü plesidang ꞊Sigi BlɔnˮBlɛzö ʼka. ʼYö ˗a mɛ do ʼö ˗kë ˮsɔdha ˗gɔmɛʼkpii˗ ʼö ˮMaa ˮsɛ ʼgü, ˮtʋ̈ ng ya ʼgü, ˗a ʼka. ʼWɔn ˮpɛpɛ bha ˗yö kë˗kë ˮdhʋ̈ ꞊ministrë ʼö˗kë kwaa˗ ʼnë ʼka, Mabhli Tuakösë ʼka, ˗aˮyan꞊wlöö. ˗Biang bha ꞊dhɛ ʼö ʼwosü, ʼö go ˮMaadhö ʼö dho ʼDannëng ˮsɛ ʼgü, ʼmɛ ˗nu ʼöʼwo ˗këmɛ ˗blɛɛsü ʼö ʼwo ꞊loo, ˗wo ˗gun ˮsɔɔdhu. ˮTʋ̈ ng ʼö ʼwo˗ ˗kë ziaan ʼyö ˗kë: ʼYënng˗ ˗gɛn ˗yan   ˗yaaga waa ʼyënng˗ ˗kɔ   ˗kɔng꞊plɛ ö ga ꞊plɛ (ˮdhɛdhɛ ˗yaaga waa˗ minitö˗kɔng ꞊plɛ ö ga ꞊plɛ. Kö ʼwɔn ˗së ʼö kë ˗kë ʼyöbha. ˗Kwa dhi kwa ʼko ˗dhɛ. Kwaa˗ ꞊danwo pö ˮsɛ ʼgü ˗wɔn˗Dhikodhɛ
˗troo
ʼWɔn ꞊bhlëësü ˗yö kë˗sü ʼka kwaa˗ ˮpɛɛn ˗ta. ˗Yö ˮdhʋ̈ tɛan˗ ʼka ꞊dhɛ˗gblü ʼö ˗da bha, ˗yö kë ꞊Danwo pö ˗mɛ ˗nuwaa˗ ʼWɛ˗ ˗nu bha kwa˗siö ʼko ˗dhɛ. ˮKɛɛ ˗dhɛkpaɔyi ꞊plɛ ya ˮpiʋ̈,  ˗kɔ ˗wü ʼkoodhe ˗troo ˗yö kë ˗sü ʼka kwa꞊zinng ʼgü. ʼYö ˗kë ˗piöga ꞊soo˗ ˗biang ʼsü˗sü kö ˗wa gizamɛ kë, ˗a ʼka. ˗A zü ˗yö ˗bho ˮkwi ˗a ˮsu ʼö ˗kë Feevrie ʼkabha, ˗a ˗dhɛkpaɔyi kɔng ꞊plɛ ʼka ˮMaadhö. ʼMɛ ˗nu ʼö ʼwo ˗a ˗ya, wo ˗mü ˗kɔlookota ʼö˗kë ˮKɔdivua ˗mɛ ˗nu˗bha ʼka, ˮkɛɛ ˗piöga ꞊soo˗ ˗wɔn ˮgblʋʋ ˮpiʋ̈˗a ʼka. ˗Biang bha ˗a ˗blɛɛsü˗yö˗goˮMaadhö ʼö dho ʼka˗Zɔnwɛɛn. ˮKidhʋngkëng do ö ˗kɔ plɛ waa ˮkidhʋng ꞊plɛ(122). ˗Piöga ꞊soo˗ ˗biang ʼsü˗mɛ ˗nu ˮgbɩgbɩ ʼö ʼwogun˗ ˗bha ˗wo ˗gunkɔng ˗yiisiö ö gaˮsɔɔdhu (45). Mɛ ʼbha ˗nu ˗wo ˗go Togo, Gana.                  ëëˮkëë üʼgü              . ënʼkën üüˮgüü                 ëën꞊klëën ün꞊blün              '   . ɛaˮkpɛa üünglüün  :ˮKɔdivuaa ˗sɛ ʼgü ˗wɔn ɛan Kwaagɛanˮ ʋ̈ˮgʋ̈ 1. c, h, j,     x        . gw˗gwë ʋ̈ʋ̈ˮbhʋ̈ʋ̈ 2. r                . inˮbin ʋˮtʋ Slaaˮ˗nu(so ˗mɛ ˗nu) ꞊waiin ʼBiya ˮiin ˗dhɛ bho      ˗mɛ  de : ʋʋˮtʋʋ     ɩˮwɩ ˗Wo ʼdho ˗kɔ (   ) Aaɩɩ ˗mɛ ˗nuˮgbɩɩ ˗Gɛn yö ˮkaa˗dhɛ ʼyaa  ʼdhö ʼzü ꞊dɛɛ slaaˮ˗gɔ ʼBiya.  ˗A yaa ˗dhɛ ˗ziaan ʼkö ʼdhö ˗dhɛ ʼnë ˗nu ʼkö ʼwoAnˮgan kw꞊kwaa      ˮdhü ˗kë ˗zësaanwo ꞊dhɛ ʼyënng ˮgbɩɩ ˗gbengmɛ ˗nu ˗wo˗dho mü ʼö  ʼwo wo ˮtɛɛpa, ʼguvɛnëma ʼömaison˗dhɛAan  (ʼlën˗) ꞊ya kë ng1 ʼkɔaɔ ˗nu ʼö ˗kaɔ ˗nu ʼto ˗sü ʼka ˮkwanngdhɛ (kaa tie) ˗nubha, ꞊në ʼömoyen ˗ya kë slaaˮ ˗mɛ ˗nu dëbha, ˗a   ˗nu oo˗zoo ʼgü ˗së ʼka aɔnʼdaɔn  ɔʼpɔ ˗nu ʼö ʼwo   ˗ziö ʼka kaa tie ˗nu ꞊zɛ ya˗dhɛ˗nuʼka. ꞊Yaʼgomüʼzü, gɔˮgblʋ̈gblʋ̈mɛ˗nusüʼwoʼgübha, ˗a bh˗bho ɔnˮyɔn    ˗dhɔ dhdhe ɔɔn꞊yɔɔn     +    ˮklang˗  ee꞊wee öpö   +    ʼyënng˗  ɛˮpɛ öötöö   +     saa  ɛɛ꞊wɛɛ uˮsu   +    ꞊gööiroko

ˮNimlʋʋ 15
2
ʼplöö
˗Kwɛ 2007
nu ʼgbaannu ˗dhɛ ˗nu ˗wo ˗dhö ʼö ʼwo mɛ ˗nu sü. ˗Dhɛ ˗nu ʼö ʼwo bha ʼpö ꞊dɛɛ ꞊ya kë ʼmɛ ˗nu bha, ˗a nu ˮtɛɛpa ˗dhɛ ˗nu ʼka. ʼYii ʼto ˗ziaanwo ˗a ʼdhɛ bha˗ ˗bha ˗wa: ꞊ya ꞊yɔɔn mü kö ˗wo dhebë ˗nu, ʼnë ˗nu zua sië ˗dhaa ʼka. ˗Kwaa ˮKɔdivua ˗sɛ ʼgü ˗wɔnSlaaˮ ˗mɛ ˗nu (so ˗mɛ ˗nu) ꞊wa ʼBiya ˗dhɛ bho ˗Gɛn yö ˗dhɛ ʼyaa ʼdhöʼzü ꞊dɛɛ slaaˮ ˗mɛ ˗nu˗gɔ ʼBiya. ˗A yaa ˗dhɛ ˗ziaan ʼkö ʼdhö ˗dhɛ ʼnë˗nu ʼkö ʼwo ˗kë ˗zë wo꞊dhɛ ʼyënng˗ (ʼlën˗) ꞊ya kë ˮgbɩɩ˗ mɛ ˗nu ˗wo dho mü ʼö ʼwo wo
ˮtɛɛpa, ʼguvɛnëma ʼö ˗dhɛ ˗nu ʼö˗ ˗nu ʼto ˗süʼkaˮkwanngdhɛ(kaa tie) ˗nu ʼgü ˗së ʼka bha, ꞊në ʼö ˗ya kë slaaˮ ˗mɛ ˗nu bha, ˗a ˗nu ˗ya ˗dhɛ ˗nu ʼka. ꞊Ya ʼgo mü ʼzü, gɔ ˮgblʋ̈gblʋ̈ ˗nu
ʼö ʼwo mɛ ˗nu sü ʼwo ziö ʼka kaa tie ˗nu ʼgübha, ˗a ˗nu ʼgbaannu dhɛ ˗nu ˗wo ˗dhö ʼö ʼwo mɛ ˗nu sü. ˗Dhɛ ˗nu ʼö ʼwo bha ʼpö ꞊dɛɛ ꞊ya këʼmɛ ˗nu bha, ˗a ˗nu ˮtɛɛpa ˗dhɛ ˗nu ʼka. ʼYii ʼto˗ziaanwo ˗aʼdhɛ bha ˗bha ˗wa: ꞊ya ꞊yɔɔn mü kö ˗wodhebë ˗nu, ʼnë ˗nu zua sië ˗dhaa ʼka. ʼBiya ˗dhɛ ꞊ya kë ʼya˗ dedewo. ˮKpʋngtaadhɛ ˗wɔn˗Tosɛa ˗bha ˮglasü˗yö ˗nu ʼwɔn ʼgbɛʼka. ˮSɛ ˮgla ˗sü ʼö nu sië ʼwɔn ˗së ʼka, kö ˗yö nu sië ˗a yaaʼka. Kö ʼwɔn yaa kë ˗sü ꞊ya mɛbhɩɩdhe ˗dhi ˗dhɛ˗wɔn ʼka. Kwa ˗dho ʼwɔn ʼsü˗ gɔndë doya˗ ˗bha. ˗Wa ˗dhɛ Vilë Zeni Bayi. ˗A ˗kwɛ ˗yö ˗kaɔng˗yiisiö ö ga ˮsɔɔdhu(45). ˗A yi ʼyii ꞊gwëë ꞊kö, ˗yö ˗gun ʼmɛɛ˗ këngsaaga ö ga do (801) ˗naa ʼka ˮkwi ˮsɛ ʼö˗kë ʼGlɛ˗ ˗nu ˗bhaˮsɛ ʼka ʼö ʼwo ˗dhɛglanngdëBlötayö bha˗ ʼgü. Dhe ˗ya ˗gɔ, ʼnë gɔɔn˗ ꞊plɛ ˗ya ˗gɔ. ˗Kaa ˗ga ʼyö ʼmɛbha ʼö ˮslë mɔɔ ˗bha꞊dhɔtrɔɔ꞊plöö, ʼyö ʼwo˗ ˗pɛ ʼwo˗ ˗kë dhebë. ʼka. ʼWɔn bha ʼyö ˗dhi˗a ˗bha dhebë ˗dhɛ, ʼyö yöö ꞊de ʼpö꞊dhɔtrɔɔ ˗nu ʼwo ˗kë gɔɔn˗ ʼka. ˗A ˗bha dhebë bha ˗yö
˗gun ʼpö ʼmɛɛ˗ ˗kɔ꞊wlöö ʼka ˗kwɛ ʼö˗ziö ya˗ ʼka (2006). ʼMɛ ˮdhʋ̈ ˗yö ˗de˗dhi ˗dhɛ ˗wɔn kësië ꞊dɛɛ ʼkwi ˗nu gɔ ˮsɛ ʼgü ʼö mɛʼbhaa ˮwɩ. ˮSɛ ꞊ya ö ˗kɔ dɔ˗dedewoö꞊gwinng˗
Mɛ ꞊slɔɔ ˗pë ˗nu ˗wɔnAmangdieʼWɔn ʼö ya mɛ zuëˮ꞊niidawɔn˗dede˗mü. Tapë do ʼbha ꞊në ʼö ꞊ya nu. ˗wa ˗dhɛ amangdie. ˮdhü ˗mü. ˗Yö ˗go ˮkwi ˮsɛ ˮpɛɛnʼdhɛ ʼö ʼwo˗ ˗dhɛ Azibha në˗ ʼgü. ˗A yi ꞊ya ꞊gwëë ˮkwi ˮsɛ ʼö ʼwoTuuki waa˗ Grɛsö ˗kë
bha, ˗a ʼgü ˗mɛ ˗nu ʼwo ˗ya ꞊naɔ ꞊slɔɔ ˗sü ˗bha˗a ˮyɔn ˗wɔn ˮgblʋʋˮpiʋ̈,  ˗a ˗dhiang ʼyaa zë. ˗A ˗kwɛ ˮgblüˮsɔɔdhu ˮiin ˮsɔɔdo naa ꞊nɛ ˗yö ˮsɛgɔ ʼö˗kë Iranng ʼka bha˗ ʼgü. ˗Yö Ezitö dɔ ʼö ʼkwawo ya˗ ʼgü. ˮkɛɛ Eblö ʼnë ˗nu në ʼö ʼwo kënu˗ ʼka mü kö ˗wo꞊dhuëng ˗dhɛ ˗ta. ʼÖ nu ʼö˗ wo kwa ˗gɔʼKɔdivua ˗sɛ ʼgü bha, ˗a ʼtɔ ʼö ʼkwa dho dɔ ˗a˗bha, ˗wa˗dhɛkokoma. ˮDhü bha ˗yö ˗glaˮvaandhö˗dedewo ʼö go ʼmü ʼö
gwëë. ˗A ʼklɔɔ˗ ˗mü ꞊dhɛ ʼyii ꞊gwëë ʼgbɛ, ʼyö ˗kwɛ këngdo ö ˗kɔˮsɔɔdhu ˗kë. ˗Yaa pö yöö ꞊gwëë ˗yö ˗dho ʼöyö˗ ʼka ˗kwɛ këng ꞊plɛö ˗kɔ ꞊plɛ ˗bha. ʼYënng˗ ʼyaa pë ʼbhabho˗ ˗bha. Amangdie bha, ˗a ˗dhɛ ꞊gban ˗yö 
ˮNimlʋʋ 15
3
˗yö ꞊naɔ ˗bha. ˗Wa ˗dhü ˗go. ˗Wa ga ˗go. ˗A ʼdhɛ, ˗a yun, ˗a ˮkɛɛ ˗nu bha, ꞊bɛdhɛ ˗mü ˗a ˗nu ʼka. ˗Wa ʼplöö
˗dhü ˗kë ʼzü ʼseng˗ ʼka. ˗Dhɛ do ʼö ʼyaa dhi ʼgü, yö ˗mü ʼbaa˗ ʼgü ˗dhɛ ˗nu ʼka. ˗Kwɛ 2007
Mɛ ˮpɛpɛ ʼö˗ ˗wɔnˮdhia ʼö ka ʼgü, ka ˗mɔɔ ˗a ˗bha ʼka yöBaya Zozɛfu ˗bhaˮMaadhö. ˗A ˗bha tiootioo ˮnimlɔɔ ꞊nɛ: 05.75.83.15 ʼWɔn ʼö ˗gban ˗potaasü ˗wɔn ˗bha. Dha ˮyi ˗bha ˮtʋ̈ng ʼgü ˗yua ˗nuDha ˗bha ban ˗sübha ʼwɔn ˗së ˗mümɛbhɩɩ ˗nu oo, wü ˗nu oo blëë ˮdhɛ oo, kwa ˗bha ʼka. ˮKɛɛ ˗a ʼbha ˗nu ʼka, ˗a ban ˗kɔ yaa ʼgüyaa bha ˗yö pë ˗see, ˗yö ˗nu ˮyua ʼka. Kö ʼyënng˗ (ʼlën˗) yaa ˗yö ʼbhü kö ˗yö ʼgomü kö dha yaa ˗yöban, ˮtʋ̈ng ˗bha ˗go ˮgblʋʋ ˗sü bha ˗yö˗nu ʼwɔn ʼka. ˮYua nu ʼö ʼwo ˗kë ˮgʋng ˗nu, ˮgblü ziö ˗yua nu, ˮyan ʼgü ˗kë tii yua ˗nu ʼö ˗da ʼka ˗a ˮwɛɛ ʼbha ˗nu ˗bha˗wo ˗nu. ˗A ˗kë ˮdhʋ̈ ˗sü bha˗ ʼgü, kö ˗kwaa kë ˗së. ʼKwapö kwaa pë ˗bhö ˗kwa kwa ˗kɔ ˮzu˗së ˗dede ʼka saa ʼka. ʼKwa ʼdho pö ʼkwa ˮta ˗nu ʼsü kwa˗gɛn ˮdhɛ ˗ta dhaˮyi ʼgü. ʼNë ˗nu ʼwa ʼdho pö woo wo ˮzu˗nu wo dha ˮyi ˗dhɛ. ʼWɔn ʼö ˗gban troo ˗nu ˗bha mɛ wɔkɔ ˗nu ʼgü꞊Badhong ʼö yöö ˗zuö ˗kwɛɛ ˗dee ʼö nu˗ yö˗ ʼka (2008) ˮKwi ˗a ˮsu ʼö ˗këzuɛn ʼka, ʼö ˗ziö ya, ꞊badhong ˗yö kë˗ziö. ˗A ˗ziö ˗gɛn mü ꞊dhɛ ˗kwɛ ˗deeʼö nu˗ ya, mɛtii ˮsɛ ˗to ˮdhʋ̈ ˗sü yöo꞊loo ʼko ˗ta kö dhöö kpö ˗yö ˗maʼkwëë˗. ˮKɛɛ ˮsanni yö kë ˮdhʋ̈ ˗wa ʼbha ˗zuö ꞊kö ˗blɛɛsü köʼmɛ ʼö˗ ˗dhɛ ʼdhö˗ bha ꞊dhɛ ʼya ʼdhoʼdho ʼkupë bha˗ bha ˮiin ʼö dho ʼdho ˗bha kö ˗yö dɔ. ˮSanni ˗yö kë ˮdhʋ̈ʼzü ʼyö ꞊wa ˮsɛgɔ nu   kpökpö ʼka. A kpö ˗blɛɛsü bha, ʼyö kwaa˗ ˮsɛ ʼö ˗kë
ˮKudivua ʼka waa ˗a ʼdhɛ ʼö ʼwo˗ ˗dhɛMadagasikaa ʼwo ˗ma ʼkwëë˗ ˗Buakɛɛ꞊minisi ˗blɛɛsü ʼö kë Soro Giyɔnngmöʼka ˗a wëëʼ dhö. Kwaa˗ ʼnë ˗nu ʼwo˗kë Elefanng (Biö) ˗nu ʼka, ˗wo kë˗ ˗zuö ˗dedewo. ˗Wo kë Madagasikaa ˗gɔ ˗këʼbii˗ ˮsɔɔdhu. ʼMɛ ʼwo bha ʼwii kë꞊mɔɔ˗ ˗bha kö ˗waˮwɛɛ ʼbha bho. Kö kwaa˗ ˮyʋʋ ˗mü. ʼö ˗kë ˮdhʋ̈, ʼyö pë ˗kpa ˗mɛ bhadhɛaˮ kpɔ ˗tɔˮgban ga do ʼö to ˗wɔn ʼka; ʼyö˗ pö ö ꞊patrɔnng ˗dhɛ ˗tɔ꞊gban ˮpɛpɛ ˮgbanga ˗yö do. ˮYɩɩ ˗wɔn˗Tɔ ˗gɛn ga do dheˮKwi gɔn do ꞊nëʼö˗ pö ö bha pë ˗kpa˗mɛ ˗dhɛ ˗yö ˗tɔ do˗kpa. ʼÖ dho ʼgoyë ˮdhiʋ̈ ꞊midi ʼka kö˗ ˗tɔ ꞊ya ma. ʼYö ʼwɔn ꞊slɔɔ˗ ʼgüʼtaablë ˗bha ꞊dhɛ˗tɔ bha˗ ˮgban gado ʼyaa mü. ꞊Dhɛ ʼYö ꞊patrɔnngʼdhö˗ pö :« ʼBha˗ 
4
˗dhɛ yö ʼmɛ do꞊dhɛ ˗tɔ ˮgban ga˗yö do? » ʼWɔn bha ʼyö ˗kë˗nu ˗gɔ zɔɔdhe ʼka. ʼYö ꞊patrɔnngʼdhö˗ pö: « ˗Ko ʼdho ˗dhɛga ˗tɔ˗kluu ʼgü kö ˗tɔ
ˮNimlʋʋ 15
ˮgban ga ʼdhö dokö ʼko˗ ˗dhɛ yö. » ʼYö ʼwo ˗ziö. ʼWo ꞊loo mü kö ˗tɔ dhee do ˗yö ˗ya siëö ˗yaan ˗ta. ʼYö ˮkwi gɔn bha ʼöpö: « ˗psss, ˗psss. » ˗Aga, ʼyö ˗tɔ ʼplöö
˗Kwɛ 2007
bha ʼö ꞊wlüü. ʼYö ˮkwi gɔn ʼdhö˗ pö: « ʼBha ˗dhɛ yö ˗ee? ʼBhii˗ pö ˗tɔ ꞊gban ˮgban ga ˗yödo ˗ee? » ʼYö pë ˗kpa ˗mɛbha ʼö˗ pö: « ꞊Patrɔnng, ˗tɔ bha ʼö gun gbɔ ʼgü, n ˗zo ˗yö kë ˗bhɔ; ʼmii kë˗ pö: ˗psss, ˗psss ꞊dhɛ ü ˗bhaʼdhö ˗oo; ʼpë ʼö ˗kë ʼö˗ ˮgban ga ʼdhö˗kë do bha, ʼyö bha. » Kimse Etiɛnë
ˮGwʋ̈ng« ʼMɛ ʼö ö ˗de kun ˗së ʼyö˗ ˗gɔ ʼdhö ˗flʋ̈. » ˗Kɔ do bha˗ ʼgü, ʼmɛ ʼö ʼbha ü ˗dewo ʼkun ˗së ʼyö ʼü dho ˗a ꞊trɔɔn ʼö˗ ˮgblʋʋ ˮpiʋ̈ ˗a ꞊slɔɔ˗. Pë ˗Wlangda ˗süKwaa˗ saanwo ˗së do ꞊nɛ˗Pamɛbhamɛ ˗wo pö ˗mɛ ˗nu ˗ka ka baa˗, kaa˗ ꞊dhɔtrɔɔ ʼsëëdhɛ bha, ˗a ꞊plɛ ˗naa ꞊ya yö ˮkpɛnng. ˗Wa ˗dhɛ ʼpë nu ˮyua ʼka. Pë ˮbin ʼö ya ˗a ˗ga ˗së ʼka; ˗a do ˗zë ʼka ˗dhɛ ˮsaaga ˗ya ˗bha. ˗A ˗nu mɔɔ	 

5
ˮNimlʋʋ 15
ʼplöö
˗Kwɛ 2007
ʼKa ka bo ʼsëëdhɛ ya˗ ˗wo pö ˗sü ʼka, ʼwɔn ʼbha ꞊ya kë ka ˗gɔ kö ʼka pö yi ˗dhɛ, ˗ka ʼsëëdhɛ kë kö ʼka bɔ. Yii˗ ʼdrɛsü ˗mü 08 BP 857 Abidjan 08 ʼka. Tel. 22.43.12.72. / 08 18 08 88 / 06 39 04 88 ʼMɛ ˗nu ʼö ʼwo ʼsëëdhɛ ʼö ya˗ ˗kë, wo ˗mü ꞊Sai Zoziasü,  ˮDhɔɔgbö Zafe, ꞊Kesɩ Mɔyan Dhifɔngsü, Valangtɛn Vidrinö waa˗ Edhɛna Pɛdhɛkwalösökaya ʼö˗ ˗nu ꞊gban ꞊plɛ ʼwo go Dhusi ʼö ˗da ˮAnɛsü ʼö goʼSuisü,  ˗a ˗nu ʼka. 

ˮNimlʋʋ: 16 ˗kwɛ 2007 	ˮsu ˗bha ʼsëëdhɛ ˗mü	 ˮGwɛɛtaawo
˗Wükɔ
ʼWƆN ˗TAƆNG ˗MA ʼGÜ ʼSËËDHƐ
Mɛ faan dɔ ˗dhiang
˗Bhawɔn ʼto dhe ʼödho ˗Pamɛbhamɛ ˗wopö ˗mɛnu ˮpiʋ̈(dhiang do ya, ʼya ˗Pamɛbhamɛ ʼö ˗kë naɔ ma ʼgü ʼsëëdhɛʼka, ˗a wo pö ˗mɛ ˗nu ˮpɛpɛ, dhɛ ꞊ya ꞊kpaɔ ka ˗bha˗ee? Ka nuwɛɛ yë ˗bha mü. Kö ka˗kɔɔwɔn ˗yö dhibha ʼaa ˗yë kë? Yi dheebhang ˗nuka ˗dho yi ˗bhawɔn
ʼto˗ ʼsëëdhɛ ya ˗aˮdhiʋ̈ ʼö kë ʼgbaannubha˗ ˗wɔn ʼgü. ˗Yö kë ˗sü yë ˗kë ʼka ˗kwɛɛ nu ˗bha see˗ ʼö ʼwo këwo ꞊në˗ ˗nu˗bha. ˮKɛɛ Atanna ʼsaa˗ ʼgü
ʼwɔn ꞊gbaan yö ʼkoˮdhiʋ. . Kwaa˗ ꞊danwopö ˮsɛ ʼgü ˗wɔnˮKunmana ˮgblʋ̈gblʋ̈ ˗nu ʼwo ˗yaˮKwi ˗a ˮsu ʼö ˗këzue ʼka bha ˗a˗dhɛkpaɔyi˗kaɔng ꞊plɛ ö gaˮsaagabha, ˮkunmana ˮgblʋ̈gblʋ̈(plefe) ꞊plɛ ˗wo kë ya kwaa˗ ˮpɛɛn ta. ʼDannëng˗dhɛ˗yaan ˗bha ˗mɛ ˗nu˗bha ˗mü ʼKwame
ʼBi Tibe ʼka, ʼyö ˗Zɔwɛɛn ˗mɛ ˗nu˗bha ʼö ˗kë Ala꞊Kwaku ˗Dhɛyɔnngʼka. ꞊Dhɛ ʼö go ʼmü, ˮsu ʼdhɛ ʼö dɔ˗ ˮpiʋ̈, ʼyö ꞊minisiˮMabriʼTɔyakësë ʼö ʼwɔn ʼö˗gban ˮta ʼkpɔ ˗wɔn bha ʼö ˗gban ˗abha bha, ʼö dho ˮLʋgwaadhö, Maaplöö, ʼDannëngdhö, Teaplööwaa˗Zɔwɛɛn˗dhɛ ˗nuʼgü ꞊tuaabho kë ˗dhɛ ʼgü; ꞊dhɛ ʼö ʼgo ʼmü, ʼyö˗ pö˗ ˗nu ˗dhɛ ꞊dhɛ ˗gblü ꞊yayën. Guvɛnöma ˗ya ˗pö ˗gblü ꞊ya yën. ꞊Dhɛ ˮslë ˗yö mɔɔ˗
˗bha kö ʼwëë˗ ˗yö꞊slɔɔkökwaadanwo pö ˮsɛ bha˗yö dɔ. ˮKɛɛ ʼmɛ ˗nu ʼö ʼwo dho ˗a dɔ ˗süzü bho˗, wo ˗mü kwaa˗ ʼnë ˗nu ʼö ʼwoˮkwi ꞊plöö yë ʼgü ˗a˗nu ʼka. ˗
                             .                                    de  :     Aaˮkaa Anˮgan Aansaan aɔkaɔ aɔnʼdaɔn  bh˗bho dhdhe ee꞊wee ɛˮpɛ ɛɛ꞊wɛɛ ɛn˗gɛn ɛɛn꞊gblɛɛn ëpë 
ëëënëënɛaɛangwiniinɩɩɩkwng1ooɔɔnɔɔnöööuunuun
ˮkëëʼkën꞊klëënˮkpɛagɛanˮ˗gwëˮbinˮiinˮwɩˮgbɩɩ ꞊kwaagbeng˗zooʼpɔˮyɔn꞊yɔɔnpötööˮsubun꞊yuun
üüüünüünʋ̈ʋ̈ʋ̈ʋʋʋ
ʼgüˮgüü꞊blünglüünˮgʋ̈ˮbhʋ̈ʋ̈ˮtʋˮtʋʋ
˗Wo ʼdho ˗kɔ (   )              +      +      +     saa   +      +     gɛanˮ  +  
ˮdhüʼkɔdë꞊zɛ˗dhɔˮklang ʼyënng  ꞊gööscorpionkpuuʼ

ˮNimlʋʋ 016
˗Gblɔ dhe
˗Kwɛ 2007
˗Kwaa ˮKɔdivua ˗sɛ ʼgü ˗wɔnMɛ zë ˗pë ʼö ꞊batoo ʼbha ʼwo˗ ˗dhɛ probo koala ʼö kë˗ ꞊wɛnng ʼBiyaʼWɔn bha ꞊dhɛ ʼö ˗kë ˮdhʋ̈, ʼwɔn ʼö kë ʼmɛ ˗nu ʼö˗ ˗nu ˮdhiʋ̈ ꞊slɔɔ ˗a ˗nu ˮdhi ˗mü mɛ ˮgblü˗kaɔng ˗yaaga waa˗ mɛ këngdo waa˗ mɛ ˗kaɔng꞊plɛ ö ga ˮsaaga (30128). ˮKɛɛ ʼmɛ ˗nu ʼö ʼwo kë wo ˗kɔ yö˗ ˗nu ˗bha ʼsëëdhɛ ˗bha, ˗wo mɛˮgblü ˮsaaga waa˗ mɛ këng ꞊plɛ ˗ö ˗kɔ ˮsaagawaa˗ mɛ ˮsuesiö (8289). ʼMɛ ʼö˗ nu ˗bha ʼö ˗tun ziaan˗ ˗wo ˮgblü ˮsɔɔdhu waa˗ mɛ këng ˗yiisiö ö kɔ ˗yiisiö waa˗ mɛ ˮsaaga (5448). ʼMɛ ˗nu ʼö ˗wa ꞊slɔɔ, ʼwo mü. wo ˗bha ʼwëë˗ ꞊slɔɔ ʼnu ˗wo mɛ ˮgblü ˗kaɔng doö ga ˮsuesiö waa˗ mɛ këng do ö ˗kɔ ˮsɔɔdhuwaa˗ mɛ ˮsaɔplɛ (19157). ʼMɛ ʼö dhiang ˗nu bha ˗a ˗nu zë ˮdhʋ̈ bha, ˗wa ˗dhɛ Kalu Emanuɛ. ˗Yö ʼwëë ˗yɛɛbho ˗mɛ ˗nu ˗gɔ ˗mɛ ꞊gban ˗gɔ˗ta ʼBiya. ʼMɛ ʼö ʼwɔn ʼö ˗nu ꞊slɔɔ bha mɛ ʼgbɛ ˗dhɛ ˗wo ʼwëë˗ ˮgblü ˗kaɔng ˗yiisiö (200.000) ꞊në˗ ꞊slɔɔ. ꞊Ya ʼgo mü, ʼyö mɛ ˗kaɔng do ö ga ˗yiisiö, ʼö˗ mɛ do ʼö ˮmiliɔng ꞊plɛ ˮKpʋngtaadhɛ ˗wɔnˮYi ˗bha pa ʼö˗ wo ˮsɛgɔ ˗nu ʼgüˮSɛ ˗nu ʼwo ˗kë ʼƐngdë, Bɛnnggladɛsë, Nepalë waa˗ Niziöria ʼö yö ˗zë ʼö ˗kë mɛtii ˮsɛ ʼka bha, ˮyi ˗bha pa yaa ʼö˗ wo, ˗yö ˗wëë wɔn kë ˗sü ʼka mü ˗dedewo. Ɛngdë ˗dhɛ bha, mɛ ˮgblü do waa˗ mɛ këng ˮsɔɔdhu ö ˗kɔ ꞊plɛ waa˗ mɛ do (1521) ꞊në ʼwo ga ˮyi ˗gɔ. Bɛnnggladɛsë, mɛ këng ˮsaɔplɛ (700) ꞊në ʼwo ga. Nepalë, pë do bha yö ˗mü. Niziöria, ˗dhɛkpaɔyi ˗yiisiö ˗dede ꞊në dha ʼdhö ban˗ ʼka gbaandhö ö dɔ˗ ʼka ʼko ˮpiʋ̈
ʼWɔn ʼö ˗gban ˮsɛ ˮgla ˗wɔn ˗nu ˗bhaˮKwi ˗a ˮsu ʼö ˗kë zue ʼka ʼö ˗ziö ya, ˮsɛ ʼbha ʼwo˗ ˗dhɛ itali, ˮkwi ˗naa ˮsɛ ʼka, ˗a ʼgü ˗mɛ ˗nu ʼbha ˗wo kë ˗nu kwa ˗gɔ yö. ˗Wa ˗Pö ꞊dhɛ kwaa ʼbanngkö ˗nu bha, wɛnng˗ ˗nu woo yë kë wo ʼkwëë˗. ˗A ˗wɔn ʼgü, woo ʼnë dhebë ˗nu ˗bha yëkë ˗dhɛ do dɔ; woo ʼnë glɔɔnʼ ˗nu ʼsü kö ˗wo ʼdho ˗nu ʼka wo ˗gɔ ˮsɛ bha˗ ʼgü kö ˗wa ˗nu draan ʼwɔn ˗së ʼgbɛ ˗yë ʼka. Woo ꞊badhong ˗zuö ˗dhɛ 2
꞊klang˗ ˮkwanngdhɛ do ˗ya yö. ˗A yë ʼbha ˗nu wo mü ʼö woo˗ ˗nu kë. ˗A ˗nu ꞊gban ˗da ʼkwëë ˗sü sɔnng ˗yö kwaa˗ ʼwëë˗ ya, ˗a ˮmiliaa kaɔngdo (10.000.000.000). Woo do bha ꞊wa ʼkɔ ˮgblʋ̈gblʋ̈ këng ꞊plɛ waa˗ ʼkɔ do (201) ˗yë zü bho Bɛnngziɛɛvilö kwa ˗gɔ yö. ˗Ya ˗nu ˮpiʋ̈ ʼzü ꞊dhɛ yë ꞊gban ˗yö yën ˮsu ˗kaɔng do ö ga ˮsɔɔdhuˮpiʋ̈. 
ˮNimlʋʋ 014
˗Gblɔ dhe
˗Kwɛ 2007
ʼWɔn ʼö ˗gban ˗potaasü ˗wɔn ˗bha. Gine Konakri˗Kwɛ ya˗ ʼgü (2007), ʼö sü zanvie ʼö ˗ziö ˗ya ˗bha, mɛ ˗kaɔng ˮsaɔdo ö ga ˮsaɔplɛ (67) ꞊në ʼö ꞊wa ga ꞊kö ˮsɛ bha˗ ʼgü. ꞊Ya ʼgo mü ʼmɛ ˗nu ʼö ʼwo ˮyua sɛɛˮ ˗ta, ˗wo mɛ ˮgblü do waa˗ mɛ këng ˮsaɔplɛ ö ˗kɔ ˮsaɔdo waa˗ mɛ ˗yiisiö (1764). ˮYua ʼö ˮdhʋ̈ bha, ˗yö mɛ ˗kë mü ꞊dhɛ? ˮYua bha ʼö ʼmɛ ʼö˗ kë sië, ˗a ˗mɛ ˮgblü ˗yö ˗ziö. ˗Yö ˗pe. ˮYi mü ˗dhɔ ˗ya ˗mɛ ˗kë ˗dedewo. ꞊Ya ʼgo mü, ˗yö ꞊kplɛɛ ˮvaandhö. ʼYö ˮsiʋ̈ ʼyaa wlüüˮ ˗a ˗mɛ kwi ʼgü ˗së ʼka. KomɔɔˮYua do bha ˗yö kë mɛ këng do ö ˗kɔ ˮsaɔdo(160) ˗zë ˮsɛ bha˗ ʼgü. ˮKwi ˗nu ˗wo ˮyua bha˗ dhɛ kolera. ʼWɔn ʼö ˗gban troo ˗nu ˗bha mɛ wɔkɔ ˗nu ʼgü˗BuakɛɛˮKwi ˗a ˮsu ʼö ˗kë desangblëëʼka ʼö ˗ziö ya, ˗a ˗dhɛkpaɔyi ˮsaɔplɛ (7) ʼö gun bha, ˗ya ʼflëë˗ ʼgü dhe ʼö ˗këɛngdepanngdanngsü ʼka, ʼö ʼkwa˗ ꞊slɔɔ ˗kwɛ ˮgblü dowaa˗ ˗kwɛ këng ˮsuesiö ö ˗kɔ
ˮsaɔdo (1960) ˗naa ʼka bha, ˗a ʼfɛtö ˗yö ˗gun ʼka. ʼfɛtö bha, ˮtanbho ˗mɛ ˗nu ˮwo ˮkɔdivua waa˗ mɛ ʼdhɛ˗nu ʼö ʼwo go ˮsɛ ˮwɛɛ ʼgü, ˗wo kë wo ʼko ˗yö ˗Buakɛɛʼwo ˮtan bho, ʼwo˗ ˗zɔn ꞊dhɛ ˗gblü ʼö yën bha, ꞊ya dhi wo ˗dhɛ. ˮTan bha ˗wo kë ˗a ˗kë ˮdhʋ̈ gbeng do bha˗ ʼgü ʼö to ʼka ˮdhʋ̈ ʼö ˗dhɛ ʼdhö ꞊kpaɔʼka. ˮTan ʼö ˮdhʋ̈ bha, ˗a kë ˗kɔ ˗gɛn ˗yan ˗kaɔng do ö ga˗yiisiö (14) ˗naa ꞊në bha. Troo bha ˗yö kë dhi ˗dedewo. ˮYɩɩ ˗wɔnDümɛ tii ʼö go ꞊Dakaa˗Mɔɔssiimi do bha ˗wa ˗dhɛSeidu. Seidu ˗yö ˗gun ˮkwi gɔn do˗bha pë ˗kpamɛ ʼka ˮKɔdivua. ꞊Dhɛ ʼö ʼwo˗ gba ˮtɛɛ pa˗dhɛkpaɔyi (kɔnngzie) ʼnë ʼbha ʼka, ʼyö dho wo ˗gɔ ˮsɛ ʼgü, ö ˗mɛ ˗nu ꞊tuaabho. ˗Yö ˗to mü ʼyö dhe sü. Dhebëtii꞊gblɛɛnˮgbaklaagbaklaa(faanfaansü.) ꞊Dhɛ yöö nu ö bha dhebë bha˗ ʼka, ʼyö ꞊sua ˗kë ˗dhɛ ʼö˗ pö yö ˗zë ögɔmɛ ʼkpii˗ ʼka kwaa˗ ˮsɛ ya ʼgü. ꞊Dhɛ ʼwo nu ʼwo ꞊loo, ʼyö dho ꞊kö ö bha dhebë ʼka˗dhɛ ʼö gun ˗wɔ sië ˗bha ʼgü. ˗Dhɛ bha, ˗a ˗de ˗wɔta ʼdhii ʼyaa gun ˗së. ˗A ˗wɔn ʼgü, ˗dhɛkpaɔyi do ʼka, ꞊dhɛ ʼö ˗gɔmɛdë(꞊patrɔnng), ʼö ˗ziö ʼö dho yë ˮdhiʋ̈, ˗a ˗dhɛ ʼyii ꞊gwëë ʼyö nu ö bha dhebë ʼka ʼkɔɔdhöʼyö ʼwo dho ˮkwi gɔn bha, ˗a ˗gɔ ʼdhii˗ ˗ta ꞊zɔɔ kö ʼwo wo˗de ˮdhia bho ʼdhii˗ ˮplëë˗plëë ˗ta mü ˗wa ! ˮKwi gɔn ꞊de ʼpö ʼö ꞊loo yëˮdhiʋ̈, ʼyö˗ ˗zo ʼdhö bhɔ pë ʼbha ʼka, ʼyö ö yeekë ʼö nu ˗a ʼsü ˗dhɛ ʼgü. ʼÖ ꞊loo, ʼyö gɔ ˮtruu ˗piö, ʼö˗ ˗piö, ʼö˗ ˗piö; a ˗gɛn ˗mü ꞊dhɛ kö Seidu ʼyaa ˮkwɛɛ ˮpʋ sië. ˮSuʋ̈ yaa ʼö ˗da Seidu ʼgübha, ʼyö ö bha dhebë ˗da ˮkwi gɔn ˗bha sɔ ˗nu ˗dunʼgü ˗pë ʼgü. ˗Wa ˗dhɛ ˮkwi ˗wo ʼgü plakaa. ʼYö˗ ˮdhi ta ˗zü; ʼyö ˗ziö ʼö dho ˮkwɛɛ ˮpʋ ˗dhɛ ʼgü ö˗gɔmɛdë˗gɔ. ꞊Dhɛ ˮkwi gɔn bha ʼö ˗daʼkɔɔdhö, ʼyii dhiang ˮwɛɛ ʼbha zë Seidu ˗dhɛ. Ziö ꞊nëwo ʼö dho ʼkɔdhi ʼö ˗wɔ ʼgü bha˗ ʼgü. ˗Aga, ʼpë ʼö˗ ˗zo 3

ˮNimlʋʋ 016
ʼdhö bhɔ˗ ʼka bha, ʼyö ˗gun plakaa bha˗ ʼgü ʼpö. ˗A ˮdhi ʼö dho˗ ˮpʋ˗, ʼyö ˗kpan dhebë bha˗ ˗bha mü. ˮSuʋ̈ yaa ʼö ˗kan ˮKwi gɔn ʼgü bha, ʼyö Seidu ˗dhɛ˗biang ʼka, ʼyö˗ dhɛaˮ kpɔ ʼö pö˗: « ʼYö ˗më ʼö ya?» Seidu ꞊de ʼpö ˮsuʋ̈ ʼö ˗da ʼgübha, ˗a zuëˮ ꞊gbaan ʼwü ˗bha. ˗Aga, ʼyö˗ pö: « ˗Gblɔ dhe
˗Kwɛ 2007
꞊Patrɔnng, ꞊sɛ ʼdiaablë ʼnuaa˗ dö Dakaa. » ˗Waa pö ˮdhʋ̈ kö ˗wa ˗pö dümɛ tii ʼögo Dakaa. ʼA, kö ˮkwi gɔn ꞊ya ziö biang ʼka, ꞊ya ʼdho ꞊polisë ˗dhɛ kö˗wo nu ˗woʼdiaablë ʼnuaa˗ dö Dakaabha˗ ʼkun. ʼÖ nu ꞊polisë ʼka, kö Seidu ꞊ya ö bha dhebë zun ʼnu
ˮkpɛnng. ˗A kë ˮdhʋ̈ ˗sü bha ʼgü, ʼwii ˗kpan ˗bha. ˗Kwaa ʼwɔn dɔ ꞊dhɛ ˮkwiʼgbɛ ˗dhɛ ˗wo ˮsuʋ̈˗ dümɛ gɔ˗dedewo. ˗A ˗wɔn ʼgü, ˗dhɛkpaɔyi ʼö dɔ˗ ˮpiʋ̈, ʼyö waa˗ Seidu ʼwo ʼkɔ ˮwɛɛ sü, ʼwo wo ꞊kwɛɛ˗ ˗wlö ʼwo˗ ʼkɔʼdhɛ bha˗ to ʼdiaablë ʼnuaadö Dakaa bha˗ ˗g ɔ. ˮGwʋ̈ng« Mɛbhɩɩdhe ˗yö ꞊dhɛ ˗kaa ˮdhʋ̈ ʼdhö, ʼBha˗ ˮgan, ʼyii˗ ˮgan ʼyö ʼü˗ ꞊yɔɔn mü. » ˗A suu ˗yö ˗kë ꞊dhɛ ʼbha ü këyɔɔ faan dɔ kö ˗yö ö ˗dewo draan˗ ʼyii ˮwɩ˗ ˗bha, ʼü kwaa˗ ˗zü. Pë ˗Wlangda sü˗Pamɛbhamɛ ˗wo pö ˗mɛ ˗nu, ka zuëˮ ꞊nii ˗yö ˗da, ˗a ˗gɛn ˗mü ꞊dhɛ kwaa˗ ʼsëëdhɛ do ˗yö ˗dho zun ˮkpɛnn ˮsu do ya˗ ʼgü. Pë ˮbin ʼö ya ˗a ˗ga ˗së ʼka. ˗A do ˗zë ʼka ˗dhɛ ˮsaaga ˗ya ˗bha. ˗A ˗nu mɔɔ˗ 
ʼKa ka bo ʼsëëdhɛ ya˗ ˗wo pö ˗sü ʼka, ʼwɔn ʼbha ꞊ya kë ka ˗gɔ kö ʼka pö yi ˗dhɛ, ˗ka ʼsëëdhɛ kë kö ʼka bɔ. Yii˗ ʼdrɛsü ꞊nɛ: ꞊Kesɩ Dhifɔngsü 06.39.06.88 Lo Zafe 08.18.08.88 / www.pamebhame.info ʼKa dho ˗kpan ˗a ˮdhɔɔ ˗bha ˗bha ʼmɛ ʼö˗ ˮpiʋ̈ ˮMaadhö, ˗wa ˗dhɛ ˮZɛ Emaniɛɛ. ˗A ˗bha tiootioo 4ˮnimlɔɔ ꞊nɛ: 07-17-19-38 
ˮNimlʋʋ 014
˗Gblɔ dhe
˗Kwɛ 2007
ʼMɛ ˗nu ʼö ʼwo ʼsëëdhɛ ʼö ya˗ ˗kë, wo ˗mü ꞊Sai Zoziasü,  ˮDhɔɔgbö Zafe, ꞊Kesɩ Mɔyan Dhifɔngsü, Valangtɛn Vidrinö waa˗ Edhɛna Pɛdhɛkwalösökaya ʼö˗ ˗nu ꞊gban ꞊plɛ ʼwo go Dhusi ʼö ˗da ˮAnɛsü ʼö go ʼSuisü,  ˗a ˗nu ʼka. 5

ˮNimlʋʋ: 17 ˮSu ˮZɛ
˗Kwɛ 2007
		ˮSu ˗bha ʼsëëdhɛ ˗mü		ˮGwɛɛtaawo
ʼWƆN ˗TAƆNG ˗MA ʼGÜ ʼSËËDHƐ
˗Bhawɔn ʼto dhe ʼö dho ˗Pamɛbhamɛ ˗wo pö ˗mɛ ˗nu ˮpiʋ̈˗Pamɛbhamɛ ʼö ˗kënaɔ ˗ma ʼgü ʼsëëdhɛʼka, ˗a ˗wo pö ˗mɛ ˗nu ˮpɛpɛ, ˗dhɛ ꞊ya ꞊kpaɔ ka ˗bha˗ee? Ka nuwɛɛ yë ˗bha mü. Kö ka ˗kɔɔwɔn ˗yö dhi bhaʼaa ˗yë kë? Yi dheebhangnu ka ˗dho yi˗
bhawɔn ʼto˗ ʼsëëdhɛ ya˗aˮdhiʋ̈ʼökëʼgbaannu bha˗ ˗wɔnʼgü. ˗Yö kë ˗sü yë ˗kë ʼka ˗kwɛɛ ˗nu ˗bha see ʼö ʼwo kë wo ꞊në˗ ˗nu˗bha. ˮKɛɛ Atanna ʼsaa ʼgü ʼwɔn ꞊gbaan yö ʼko ˮdhiʋ̈. Yö ꞊në˗ ˗wɔn ʼgü ʼyö ʼka ˗kpan sië
˗Pamɛbhamɛ ˮnimlɔɔya, ˗a ˗bha bha. Yi ʼdhang˗ bho˗sü ˗yaˮdhiʋ̈ ꞊dhɛ ʼka yi bhawɔn ʼto. ꞊Dhɛ kwa ˗wo ˗ya ʼgü do ꞊dhɛkwa˗de ˗wo ʼö bhakwa ˗dho ˮslë mɔɔ˗ ˗a˗bha kö ˗yö ʼdho ˮdhiʋ̈. ꞊Ya ʼgo yö ˗zë ˗aʼgü, ʼö ʼwɔn ˗së ʼbha ʼdhö ka ˗zo ˮpiʋ̈ köʼka˗ pö yi˗dhɛ˗Pamɛbhamɛ ˮgblʋʋˮpiʋ̈, ˗potaasü ˗yö ka ˗gɔ. ˗A ˮdhia ˗yö ˗dho ʼma yi ʼgü. ˗A ˗gɛn mü ꞊dhɛ ˗gleng ʼyaaʼgo ʼgu do ʼgü
꞊Dhɛ woo˗ zü bho, mɛ ꞊plɛ ꞊në ʼö ʼwo kë wo ˗wobho ˗piöga ꞊soo˗ ziö ˗mɛ˗nu bha, ˗a ˗nu ˗ta. ˗A mɛ do ˗mü plesidang ꞊SigiBlɔnˮ Blɛzö ʼka. ʼYö ˗a mɛ do ʼö ˗kë ˮsɔdha˗gɔmɛʼkpii˗ ʼö ˮMaa ˮsɛ ʼgü, ˮtʋ̈ ng ya ʼgü, ˗a ʼka. ʼWɔn ˮpɛpɛ bha ˗yö kë ˗kë ˮdhʋ̈꞊ministrë ʼö ˗kë kwaa˗ ʼnëʼka, Mabhli Tuakösë ʼka, ˗a ˮyan ꞊wlöö. ˗Biang bha ꞊dhɛ ʼö ʼwo˗ sü, ʼö go ˮMaadhöʼödhoʼDannëng ˮsɛ ʼgü, ʼmɛ ˗nu ʼö ʼwo ˗kë mɛ ˗blɛɛsüʼö ʼwo ꞊loo, ˗wo ˗gunˮsɔɔdhu. ˮTʋ̈ ng ʼö ʼwo ˗kë ziaan˗ ʼyö ˗kë: ʼYënng ˗gɛn ˗yan   ˗yaaga waa˗ ʼyënng˗ ˗kɔ   kɔng ꞊plɛ ö ga ꞊plɛ(ˮdhɛdhɛ ˗yaaga waaminitö ˗kɔng ꞊plɛ ö ga ꞊plɛ. Kö ʼwɔn ˗së ʼö kë ˗kë ʼyöbha. ˗Kwa dhi kwa ʼko ˗dhɛ. Kwaa˗ ꞊danwo pö ˮsɛ ʼgü ˗wɔn˗Dhikodhɛ ˗trooʼWɔn ꞊bhlëësü ˗yö kë ˗süʼka kwaa˗ ˮpɛɛn ˗ta. ˗Yö ˮdhʋ̈ tɛan˗ ʼka ꞊dhɛ ˗gblüʼö ˗da bha, ˗yö kë ꞊Danwo pö ˗mɛ ˗nu waa˗ ʼWɛ˗ ˗nubha kwa ˗siö ʼko ˗dhɛ. ˮKɛɛ ˗dhɛkpaɔyi ꞊plɛ ya ˮpiʋ̈,  ˗kɔ ˗wü ʼkoodhe ˗troo ˗yö kë ˗sü ʼka kwa꞊zinng ʼgü. ʼYö ˗kë ˗piöga ꞊soo˗ ˗biang ʼsü ˗sü kö˗wa gizamɛ kë, ˗a ʼka. ˗A zü ˗yö ˗bho ˮkwi ˗a ˮsu ʼö˗kë Feevrie ʼka bha, ˗a ˗dhɛkpaɔyi ˗kɔng ꞊plɛ ʼkaˮMaadhö. ʼMɛ ˗nu ʼö ʼwo ˗a ˗ya, wo ˗mü ˗kɔlookota ʼö ˗kë ˮKɔdivua ˗mɛ ˗nu bha ʼka, ˮkɛɛ ˗piöga ꞊soo ˗wɔn ˮgblʋʋ ˮpiʋ̈ ˗a ʼka. Biang bha ˗a ˗blɛɛsü ˗yö ˗go ˮMaadhö ʼö dho ʼka Zɔnwɛɛn. ˮKidhʋng këng do ö ˗kɔ plɛ waa ˮkidhʋng ꞊plɛ(122). ˗Piöga ꞊soo˗ ˗biang ʼsü˗mɛ ˗nu ˮgbɩgbɩ ʼö ʼwogun˗ ˗bha ˗wo ˗gun ˗kɔng˗yiisiö ö ga ˮsɔɔdhu (45). Mɛ ʼbha ˗nu ˗wo ˗goTogo, Gana.                              .                                    de  :     Aaˮkaa Anˮgan Aansaan aɔkaɔ aɔnʼdaɔn  bh˗bho dhdhe ee꞊wee ɛˮpɛ ɛɛ꞊wɛɛ 
ëëënëënɛaɛangwiniinɩɩɩkwngooɔɔnɔɔnöööu
ˮkëëʼkën꞊klëënˮkpɛagɛanˮ˗gwëˮbinˮiinˮwɩˮgbɩɩ ꞊kwaagbeng˗zooʼpɔˮyɔn꞊yɔɔnpötööˮsu
üʼgü üüˮgüü ün꞊blün üünglüün ʋ̈ˮgʋ̈ ʋ̈ʋ̈ˮbhʋ̈ʋ̈ ʋˮtʋ ʋʋˮtʋʋ ˗Wo ʼdho ˗kɔ (   )    ˮdhü          +      +      +     saa   +    
 ʼkɔdë꞊zɛ˗dhɔˮklang ʼyënng  ꞊göö˗

ˮNimlʋʋ 17
ʼzëzë
˗Kwɛ 2007
Kwaa˗ ˮKɔdivuaa ˗sɛ ʼgü ˗wɔn˗Gblü ꞊ya yën
˗Gblü ʼö ˗da kwa ˗gɔ yö, ˗a ˗kwɛ ˮsɔɔdhu ˗naa ꞊në ʼö ˗kwɛ ya˗ ʼka (2007). ˮKɛɛ ˗gblü ʼklɔɔ ꞊ya bhɔ kö ˗gblü ꞊ya yën. Kö faan ꞊ya ʼgo ˗gblü ˗bha. ˗A ʼklɔɔ˗ ˗ö bhɔ bha yö ˗mü ꞊dhɛ kwaa˗ ˮdhasi ˗nu ˗yɛɛ ꞊plɛ ʼö˗ kpö do ʼdhö ˗kë dhöbɛlë ˗nu ʼka, ʼö ʼö ˗nu ˗gɔ ˗mɛ ʼdhö ˗kë Soro Giyɔngmë ʼka ʼö do ʼdhö ˗kë ˗fangsi ˮsɔdha ˗nu ʼka ʼö˗bha˗gɔmɛ ʼdhö ˗kë Gbagbö Loranng ʼka bha, ˗kwaa ˮyʋʋ ˗mü, ꞊wa dhi wo ʼko˗dhɛ. ꞊Wa wo ˗kɔ ʼwü ʼkoo ˗Buaakɛɛ ˮkwi ˗a ˮsu ʼö ˗kë zue ʼka bha, ˗a ˗dhɛkpaɔyi ˗kaɔng yaaga ʼka ˗Buakɛɛ ꞊tɛdhɛng ˗ta. ꞊Dhɛ ʼö go mü, ʼyö ʼwo buu ˮgblü ꞊plɛ (2000) ˗gʋ̈ mɛ ꞊gban ˮyan ˮdhiʋ̈ mü. Yö ꞊në ka ˮyan ʼdhö˗ ˗dhɛ ˗bha bha. ˗Ziaanwo ˗dhɛ bha ˗waa ˗dhɛ zuëˮ waannudhe ꞊tɛdhɛng. ʼWɔn bha˗ ˗dhɛ ʼgü, mɛ ˮgblü ˗kaɔng ˮsɔɔdhu (50.000) ˗wo ˗gun ˗Buakɛɛ ˗dhɛ ˗yaan˗ bha. ˮKɛɛ ꞊badhong ˗zuö ˗dhɛ ʼkö bha, mɛ gblü ˗kaɔng ꞊plɛ ö ga ˮsɔɔdhu(25000) ꞊në ʼwo kë ˗da mü. Plesidang ʼgbɛ ˗wo ˗gun ˗mü. ˗A ˗nu ʼtɔ ˗mü: ʼFɔɔ Eyadema ʼö go Togo. Tabo N Beki ʼö go Aflikö di Sidö. Yayi Boni ʼö go Benɛn. Tumani ture ʼö go Mali. ʼBlɛzö Kɔngpaore ʼö go Buukina Faso. Ninoviera ʼö go Gine Bisao. ꞊Ya ʼgo wo ˗zë ˗nu ʼgü, plesidang ʼdhɛ ˗nu ʼwo ˗kë: Abulayë ʼWadë ʼö go Senegalö ʼdhö, Amadu Tandia ʼö go Niziɛɛ ʼdhö, ʼDiɔngnë ʼKufɔɔ ʼö go Gana ʼdhö, wo ˗zë woo˗ ꞊minisi ꞊në ʼö ʼwo kë ˗nu bɔ kö ˗wo yö wo ziaandhö. ˮKpʋngtaadhɛ ˗wɔnSinua ˮsɛ ʼgüˮSɛ bha˗ ʼgü, ʼyö dha ʼdhö ban ʼyö ˮyi ʼdhö pa ˗dedewo yaawo ʼyö mɛ këng ˮsɔɔdhu (500) zë ˮsu ʼö ˗kë zue ʼka ˗kwɛ ya˗ ʼgü bha˗ ʼgü. ʼMɛ ˗nu ʼwo ꞊dua ˗wo ˗gun, mɛ ˮmilɔng ꞊plɛ (2.00.000). Sinua ˗sɛ ʼgü ˗mɛ ˗nu bha ˗a ˗kwɛ ˗kaɔngyaaga ö ga ꞊plɛ ˗naa ꞊në kwɛɛ (32) ˗wo ˗gun ˮmiliɔngkëng ˮsaaga ö ˗kɔ yaaga waa˗ mɛ ˮsaaga waa˗ mɛ këng ˮsaaga(838.800.000). ˮSɛ ʼö˗ ʼgü ˗mɛ ˗nu ʼwo ʼgbɛ ˗dedewoˮkpʋngtaawo˗mü
Buukina FasoDha ʼö ban ˮsɛ bha˗ ʼgü ʼpö kwɛɛ ˗yö ˗gun ˗ziisi. ˗A˗kwɛ ˗kaɔng˗yaaga˗naa ꞊nɛ(30) ˗a suu ʼyii ban ˮdhʋ̈ do. Mɛ ˮsaaga ꞊në ˗nu zë (8). Mɛ ˮgblü ˗kaɔng do ö ga ˗yiisiö Mɛ ꞊slɔɔ ˗pë ˗nu ˗wɔnʼBanngkö ʼkpii˗ do
˗yökwa˗gɔ Kɔdivua yö ʼömɛ ta kun kö ˗wo yë kë. ʼWëë˗ ˗da ʼgü˗kɔ ʼöˮdhʋ̈ bha˗yö kë2
(14.000) ꞊në ˗naa pë ʼdhö ꞊see. ʼMɛ ʼö˗ ˗nu ˗bha ʼkɔ ʼyaa˗ ˗nu ˗gɔ ʼzü ˮyi pa˗sü ˮgblʋʋˮpiʋ̈, ˗womɛ ˮgblü˗yaaga(3000) ˮmiliɔngˮsɔɔdhu(5.000.000.) waa ꞊mangzii ʼö ˗kë Ɔɔdinatëëʼka, ʼwo ʼsëëdhɛ ꞊draan ˗ta bha, ˗a
˗kaɔng do ö ga do ˗nuInivɛɛsiteʼö˗Buakɛɛ ˗a ˗dhɛ kö ˗yökë ꞊klang ˗nu bha˗a ˗nu ˗ta ʼkun ˗pë

ˮNimlʋʋ 17
ʼka. ˗Yö kë˗këˮdhʋ̈ ˮsu ʼö ˗kë zue ʼkakwɛɛ. ʼzëzë
bha˗
˗Kwɛ 2007
ʼgü
ʼWɔn ʼö ˗gban ˗potaasü ˗wɔn ˗bha. ʼYɔn ˮyi˗A ʼdhɛ ʼö yö ˗yö ˗dho ʼnë ʼkpɔ ˗dhe ˗nuˮpiʋ̈. ꞊Ya kë ꞊dhɛ ʼnë ʼkpɔ ˗dhe ˗nu ʼka ʼnë ʼkpɔ, ʼö dho ʼö yö ʼka ˮsu ˮsɔɔdo ˗bha, ʼka ʼdho ˮyi nu ʼnë ˗dhɛ. ˗Ka ˮyɔn doseng ꞊në ˗nu ˗a ˗dhɛ. ˗A ˗kë ˮdhʋ̈ ˗sü bha ˗yö faan ˗da ʼnë ʼgü, ʼö ˮyua ʼgbɛdhɛ bhɔ˗ ˗dhɛ taa ꞊gblɛɛn. ʼWɔn ʼö ˗gban troo ˗nu ˗bha mɛ wɔkɔ ˗nu ʼgü˗Kɔ ˗wü ʼkoo ꞊badhongZue ˗dhɛkpaɔyuio ˗kaɔng꞊plɛ ö ga ˮsaaga bha, ꞊badhong ˗yö ˗gun ʼkaSoro Giyɔngmë ˗bhaˮpɛɛn waa˗ GbagböLoranng ˗bha ʼdhö, ˗a ˗nu ꞊zinng ʼgü. ˗A ˗zuö ˗gɛn mü ꞊dhɛ ˗wa ˗kë ˮdhʋ̈ kö ʼwo˗ ˗zɔn ꞊dhɛ ʼwa dhiˮYɩɩ
wo ʼko ˗dhɛ. ʼMɛ ˗nu ʼwo gun ꞊badhong bha ˗a˗zuö˗mɛ˗mɛ ˗nuˮgbɩɩ˗ ʼka wo ˗mü SoroGiyɔngmë ʼdhö, Zeneralë filipë Manggu ʼö ˗kë˗Fanngiˮsɔdha˗nu˗gɔmɛ ʼka ˗a ʼdhö, ˗a ˗nu ʼka. ʼBii˗ ꞊plɛ ꞊në Giyɔngmë ʼö kë ˗a ˗da. Manggu ˗bha ˮpɛɛn ʼka, ʼbii˗ ꞊plɛ ꞊në ʼö ʼwo kë ˗da ʼpö; ꞊ya kë ˮdhʋ̈ kö mɛ ʼbha ʼyii kë ʼto˗ ˮgbɩɩ ʼka. ꞊Badhong bha ˗yö kë ˗dhi mɛ ꞊gban ˮpɛpɛdhɛ. ˗wɔn
˗Mɔɔsiimi do ꞊në ʼö gun sɔ ˮvɛdhɛ bho (sɔ pase) sië. Sɔ ˮvɛdhɛ ˗bho ʼka ˗pë ʼdhɛ ʼö ˗kë kwi˗nu ˗bha ʼka, ʼö ʼwo ˗gban kuranng ˗bha bha, ʼyö gun˗ ˗gɔ. ˗Mɔɔsiimibha ˗yö ˗gun sɔ ʼö˗ ˮpasɩ bho bha, ˗a ˮyɛ sië kö ʼpë bha ˗yö dɔ sië˗ ˮsɔɔ mü. ˗Aga ʼyö˗ ˗bha tiootioo (telefɔngdhö) ʼö gun˗ ˮsɔɔ ʼtablë ˗ta mü bha, ʼö ˗ya ˮwɩ ˗sü ˗bha. Ö ˗kɔ ˮpʋ ʼkö˗ bho, ʼö˗ ˗da sɔ ˮvɛdhɛ ˗bho ʼka ˗pë ˗ta bha, ˗ya kë˗ ʼgü ꞊dhɛ tiootioo ʼdhö, ˗yaa ʼsü ˗yaa ꞊nëng ö ˮtʋ ˗bha. Mɛ ʼka dɔ bha ʼmɛ bha ꞊ya ö ˗de ꞊piaa. 3

ˮNimlʋʋ 17
Mɛ ʼgbɛ ˗dhɛ
˗wo ʼpë ˗nu bha ˗a ˗nu
ʼzëzë
˗Kwɛ 2007
˗bha ꞊dhuëngdhɛ ʼgü ꞊dɛɛ. Kimse Etiɛnë
Pë ˗Wlangda ˗süKwaa˗ saanwo ˗së do ꞊nɛ˗Pamɛbhamɛ ˗wo pö ˗mɛ ˗nu ˗ka ka baa˗, kaa˗ ꞊dhɔtrɔɔ ʼsëëdhɛ bha, ˗a ꞊plɛ ˗naa ꞊ya yö ˮkpɛnng. ˗Wa ˗dhɛ ʼpë nu ˮyua ʼka. Pë ˮbin ʼö ya ˗a ˗ga ˗së ʼka. ˗A do ˗zë ʼka ˗dhɛ ˗ya ˗bha saaga. ˗A ˗nu mɔɔ˗ 	
ʼKa ka bo ʼsëëdhɛ ya˗ ˗wo pö ˗sü ʼka, ʼwɔn ʼbha ꞊ya kë ka ˗gɔ kö ʼka pö yi ˗dhɛ, ˗ka ʼsëëdhɛ kë kö ʼka bɔ. Yii˗ ʼdrɛsü ˗mü 08 BP 857 Abidjan 08 ʼka. Tel. 22.43.12.72. / 08 18 08 88 / 06 ʼMɛ ˗nu ʼö ʼwo ʼsëëdhɛ ʼö ya˗ ˗kë, wo ˗mü ꞊Sai Zoziasü,  ˮDhɔɔgbö Zafe, ꞊Kesɩ Mɔyan Dhifɔngsü, Valangtɛn Vidrinö waa˗ Edhɛna Pɛdhɛkwalösökaya ʼö˗ ˗nu ꞊gban ꞊plɛ ʼwo go Dhusi ʼö ˗da ˮAnɛsü ʼö go ʼSuisü,  ˗a ˗nu ʼka 4

ˮNimlʋʋ: 18 ˮTiëëdhɛ ˮSu
˗Kwɛ 2007
		ˮSu ˗bha ʼsëëdhɛ ˗mü		ˮGwɛɛtaawo
ʼWƆN ˗TAƆNG ˗MA ʼGÜ ʼSËËDHƐ
˗Bhawɔn ʼto dhe ʼö dho ˗Pamɛbhamɛ ˗wo pö ˗mɛ ˗nu ˮpiʋ̈
˗Pamɛbhamɛ ʼö ˗kënaɔ ˗ma ʼgü ʼsëëdhɛʼka, ˗a ˗wo pö ˗mɛ ˗nu ˮpɛpɛ, ˗dhɛ ꞊ya ꞊kpaɔ ka ˗bha˗ee? Ka nuwɛɛ yë ˗bha mü. Kö ka ˗kɔɔwɔn ˗yö dhi bhaʼaa ˗yë kë? Yi dheebhang ˗nuka ˗dho yi ˗bhawɔn ʼto˗
ʼsëëdhɛ ya ˗a ˮdhiʋ̈ ʼökë ʼgbaannu bha˗ ˗wɔnʼgü. ˗Yö kë ˗sü yë ˗kë ʼka ˗kwɛɛ ˗nu ˗bha see ʼö ʼwo kë wo ꞊në˗ ˗nu˗bha. ˮKɛɛ Atanna ʼsaa ʼgü ʼwɔn ꞊gbaan yö ʼko ˮdhiʋ̈. Yö ꞊në˗ ˗wɔn ʼgü ʼyö ʼka ˗kpan sië˗Pamɛbhamɛ ˮnimlɔɔ
ya, ˗a ˗bha bha. Yi ʼdhang˗ bho˗sü ˗yaˮdhiʋ̈ ꞊dhɛ ʼka yi bhawɔn ʼto. ꞊Dhɛ kwa ˗wo ˗ya ʼgü do ꞊dhɛkwa ˗de ˗wo ʼö bhakwa ˗dho ˮslë mɔɔ˗ ˗a˗bha kö ˗yö ʼdho ˮdhiʋ̈. ꞊Ya ʼgo yö ˗zë ˗aʼgü, ʼö ʼwɔn ˗së ʼbha ʼdhö ka ˗zo ˮpiʋ̈ köʼka˗ pö yi˗dhɛ˗Pamɛbhamɛ ˮgblʋʋˮpiʋ̈, ˗potaasü ˗yö ka ˗gɔ. ˗A ˮdhia ˗yö ˗dho ʼma yi ʼgü. ˗A ˗gɛn ˗mü ꞊dhɛ ˗gleng ʼyaa ʼgoʼgu do ʼgü
ʼDannëng ˮsɛ ʼgü: ˮDannëng ˗dhɛ yaan ˗bha ˗dhɛ ˗bha ˗müKwameʼBiTibeWlobɛɛ ʼkaMaaplöö ˗dhɛ ˗bha˗mü ꞊Kwaku WitaʼAngzië ʼka. ˗Zɔwɛɛn(ˮZuaang Uɛɛn) ˮsɛ ʼgü: ˗Zɔwɛɛn ˗dhɛ yaan˗ bha ˗dhɛ ˗bha ˗mü Ala
꞊Kwaku Leɔng ʼka. Yö ˗zë ˮsɔdha˗mü. ˗Bɛn Uɛɛn ˗dhɛ ˗bha˗mü Zadi Flangsisü ʼka. ˮsɔdha˗mü ˗a ʼka. Teaplöö ˗dhɛ ˗bha ˗müKomoe Esɔng ʼka. Kö ʼwɔn ˗së ʼö ˗kë kwa˗dhɛ ˗kwɛ ˗ya ʼgü ˗a dobha. Kwaa˗ ꞊danwo pö ˮsɛ ʼgü ˗wɔn˗Dhikodhɛ ˗troo
ˮKunmana ˮgblʋ̈gblʋ̈ ˗nu ʼwo ˗ya˗Kwɛ
ya˗
ʼka
(2007) ˮkunmana ˮbhlëngnëkaɔng do ö ga do ꞊në ʼöʼkwa˗ ˗nu ꞊slɔɔ. Wo ꞊nɛ:ˮMaa ˮsɛ ʼgü: ˮMaadhɛ yaan˗ ˗bha˗dhɛ ˗bha ˗mü ManeAbëdulayë ʼka. ˮLʋgwaadhɛ ˗bha ˗müˮSeri Able ʼka. ˮSanggwinng˗dhɛ˗bha ˗mü Okie ꞊KofiʼDhɔsië ʼka. Gbiaangwinng ˮsɛ ʼgü: Gbiaangwinng˗dhɛyaan˗ ˗bha ˗dhɛ ˗bha˗mü Baoto Lui Gistavëʼka˗Gbɔng ˮdhiʋ̈ ˗dhɛ˗bha˗mü KobelanDɔngo Emaniɛ ʼkaʼSiiplöö ˗dhɛ ˗bha ˗müDiedie Gogwa Grögwaʼka. Kwaa˗ ˮKɔdivuaa ˗sɛ ʼgü ˗wɔnʼWɔn ˗siö ʼö˗ wo ˗kɔɔyi ˗dhɛ ʼBiyaˮKwi ˗a ˮsu ʼö ˗kë ʼUtö ʼkabha, ˗a ˗dhɛkpaɔyi ˗kaɔng do ö ga ˮsaɔdo bha, ꞊weeyi (˗kɔɔyi) ˗yö kë ˗pa yaa wo gbeng do ʼgü ˮkwanng˗ ˗dhɛʼö ˗kë ʼPɔɔ ʼBue ʼka ʼö ʼviɔngso˗dhɛ ʼdhö˗ ʼgü bha˗ ʼgü. ˗Dhɛ bha ˗yö ˗kɔɔyi ˮdhiʋ̈. ˗Aga, gbeng bha˗ ʼgü, ʼyö ˮyi bha ʼö ˗kan mɛ ˗nu ʼgü mü. ʼKɔ ˗nu ʼwo gun ˮyi ˮdhiʋ̈ bha ʼyö ˮyiʼö˗ ˗nu˗kaɔng do sü (10). ˮKɛɛ ˗Zlaan nuwɛɛ, ga ʼyii kë bhɔ
. . 
ˮNimlʋʋ 18
ˮTiëëdhɛ ˮsu
˗Kwɛ 2007
ˮKpʋngtaadhɛ ˗wɔnˮSɛ ˗bha ꞊zii ʼö wo PeruPeru ˮsɛ bha ˗yö˗ya ˗süʼka ꞊Dhamlɛɛkɛɛn ˗dhɛ ˗gɔˮsia˗ ꞊yën. ˮKwi ˮpuu ˗nu waa˗ Ɛngdiɛn ˗nu ꞊në ʼwo ʼgü ˗mɛ ˗nu ʼka. ʼUtö ˗dhɛkpaɔyi˗kaɔngdo ö ga ˮsɔɔdhu bha˗ ʼka˗tɔ ˗dho ʼkɔɔdhö ˮtʋ̈ng bha ʼgü, ʼyö ˮsɛ ʼdhö ꞊zii ˗a ʼpö ˗nu ʼwo ˗nu ˗dhɛ Pisko, Ikaa waa˗ Siɛnsia, ˗a ˗nu ʼgü. ʼPö˗ ˗nu bha ˗wo Peru ˗bhaʼpö˗ ʼkpii˗ ʼö ˗kë Lima ʼka ˗a
˗gɔ ʼnë ʼbha ꞊gblɛɛn, ˗yö ˗ziö ˮkidhʋng këng ꞊plɛ ˗ta. ˮPɛɛn ˗nu ʼö ʼwo bha, ˗tɔn waa ˗dhëngga ꞊gblɛn꞊gblɛn ꞊në ʼwo mü ʼgbɛ. ʼMɛ ˗nu ʼö ˗nu ˗bha ʼkɔ ˗nu ʼwowü ˗wo ˗ziö mɛ ˮgblü këngdo ö ˗kɔ ˮsaɔplɛ(170.000) ˗ta. ʼMɛ ˗nu ʼwo ga ˗wo˗ziö mɛ këng ˮsɔɔdhu ö ˗kɔ˗yiisiö (540) ˗ta. ʼYö ʼmɛ ˗nu ʼwo ꞊gii, ʼwo ˗ziö mɛ këng ꞊plɛ˗ta(2000). ˗Kwaa ʼgü ma ʼka ꞊dhɛ ˮsɛbha ʼwɔn ˮgbɩgbɩ ˗yö ˗kë ʼka. ˗Kwɛ ˮgblü do waa ˗kwɛkëng ˮsuesiö ö˗kɔˮsaɔplɛ(1970) bha˗ ʼka, ˮsɛ ˗yö kë ˗zii mü ʼzü ʼö mɛ ˮgblü˗kaɔng ˮsɔɔdhu(50.000) ʼwo ga. Mɛ ꞊slɔɔ ˗pë ˗nu ˗wɔnˮKɔdivua waa˗ ItaliˮKwi ˗a ˮsu ʼö ˗këzue ʼka ʼö ˗ziö ya, ˮsɛ ʼbha ʼwo˗ ˗dhɛ itali, ˮkwi ˗naa ˮsɛ ʼka, a ʼgü ˗mɛ˗nuʼbha ˗wo kë˗nukwa ˗gɔ yö. ˗Wa˗Pö ꞊dhɛ kwaa ʼbanngkö ˗nu bha, wɛnng˗ ˗nu woo yë
kë wo ʼkwëë˗. ˗A ˗wɔn ʼgü, woo ʼnë dhebë ˗nu ˗bha yëkë˗dhɛ do dɔ; woo ʼnë glɔɔnʼ˗nu ʼsü kö˗wo ʼdho˗ ˗nu ʼka wo˗gɔ ˮsɛ bha˗ ʼgü kö˗wa ˗nu draan˗ ʼwɔn˗së ʼgbɛ ˗yë ʼka. Woo ꞊badhong˗zuö ˗
dhɛ꞊klang ˮkwanngdhɛ do ˗yayö. ˗A yë ʼbha ˗nu wo mü ʼö woo ˗nu kë. ˗A ˗nu ꞊gban ˗da ʼkwëë ˗sü sɔnng˗yö kwaa˗ ʼwëë˗ ya, ˗a ˮmiliaa ˗kaɔngdo(10.000.000.000). Woo do bha ꞊wa ʼkɔ
ˮgblʋ̈gblʋ̈ këng ꞊plɛwaa˗ ʼkɔ do (201) yë zübhoBɛnngziɛɛvilö kwa˗gɔ yö. ˗Ya ˗nu ˮpiʋ̈ ʼzü ꞊dhɛ yë ꞊gban˗yö yën ˮsu ˗kaɔngdo ö ga ˮsɔɔdhuˮpiʋ̈. ˗wa ˗nu draan˗ ʼwɔn˗së ʼgbɛ ˗yë ʼka. Woo ꞊badhong ˗zuö ˗dhɛ꞊klang˗ ˮkwanngdhɛdo ˗ya yö. ˗A yë ʼbha ˗nu wo mü ʼö woo ˗nu kë. ˗A ˗nu ꞊gban ˗da ʼkwëë ˗sü sɔnng
˗yö kwaa˗ ʼwëë˗ ya, a ˮmiliaa ˗kaɔngdo (10.000.000.000). Woo do bha ꞊wa ʼkɔˮgblʋ̈gblʋ̈ këng ꞊plɛwaa˗ ʼkɔ do (201) yë zübhoBɛnngziɛɛvilö kwa
ʼWɔn ʼö ˗gban ˗potaasü ˗wɔn ˗bha. ˮKɔdivua waa˗ ItaliˮKwi ˗a ˮsu ʼö ˗këzue ʼka ʼö ˗ziö ya, ˮsɛ ʼbha ʼwo˗ ˗dhɛ itali, ˮkwi ˗naa ˮsɛ ʼka, ˗a ʼgü ˗mɛ ˗nu ʼbha ˗wokë ˗nu kwa ˗gɔ yö. ˗Wa ˗Pö ꞊dhɛ kwaa ʼbanngkö ˗nu bha, 2
wɛnng˗ ˗nu woo yëkë wo ʼkwëë˗. ˗A ˗wɔn ʼgü, woo ʼnë dhebë ˗nu ˗bha yëkë˗dhɛ do dɔ; woo ʼnë glɔɔnʼ˗nu ʼsü kö˗wo ʼdho˗ ˗nu ʼka wo˗gɔ ˮsɛ bha˗ ʼgü kö

ˮNimlʋʋ 18
˗gɔ yö. ˗Ya ˗nu ˮpiʋ̈ ʼzü ꞊dhɛ yë ꞊gban˗yö yën ˮsu ˗kaɔng
ˮTiëëdhɛ ˮsu
˗Kwɛ 2007
do ö ga ˮsɔɔdhuˮpiʋ̈. ʼWɔn ʼö ˗gban troo ˗nu ˗bha mɛ wɔkɔ ˗nu ʼgü
꞊Badhong
ʼUtö do ʼö ˗ziö ya ʼösü ˗a˗dhɛkpaɔyiˮsuesiö ˗bha ʼö yö ʼka ˗a ˗kaɔng do ö gaˮsɔɔdhu˗bha꞊badhong ˗yö kë˗zuö ʼBiya. ˮsɛgɔ ˗yiisiö ꞊në ʼö ʼwo këa ˗zuö. Wo ˗mü niziɛɛ, BuukanaFaso, Ganbi waa ˮKɔdivua ʼka. ˗Wakëˮdhʋ̈꞊tɛdhɛng ʼwo˗ ˗dhɛWlobɛɛ Siangpru ʼö
Maakori kwa ˗gɔʼBiya yö bha ꞊në ˗ta. ꞊Dhɛ ʼö ˗kë ꞊dhɛ ꞊tɛdhɛng bha, ꞊waa ˗pë ˗dee kë, ꞊wa ʼkpaa˗ ˗së ˗dee ta ˗a˗ta bha, ʼyö ʼwo ˗dee ʼgü niaˮ bho. ꞊Badhong˗ziö˗kɔlookota ʼkpii˗ ʼöˮkɔdivua ʼwo ˗dhɛʼFifë bha ꞊në˗ ˗kɔ ʼögun ʼwɔn bha˗ ʼgü. ꞊Badhong suu ʼdhɛʼö ˮdhʋ̈ bha, ˗a ˗zuö ˗kɔ˗blɛɛsü꞊në gun bha. ʼNë nu ʼö˗ ˗nu ˗kwɛ ʼyii kë꞊mɔɔ꞊kö˗kaɔng do ö gaˮsaɔplɛ (17) ˗bha꞊në ʼwo gun ʼwɔnbha˗ ˗bha. ꞊Dhɛ ʼö ʼwo˗ ˗zuö ˮdhʋ̈, ˮsɛgɔ ʼö kë gɛnyɛnyö ˗mü Ganbi ʼka. ʼKupë bha ˗wo kë ˗dhɛGbagboLoranng ˗a ʼkupë. ʼMɛ ʼö ʼkupë bha, Ganbi ˗mɛ ˗nu ʼwokë yö˗ ꞊kwɛɛ˗, yö ˗mü ꞊minisi ʼö ˗këmɛ ˗gɔ˗yɔɔnʼkwëë˗ ꞊minisi ʼka˗gblü ya ˮyan ꞊wlöö, ʼö ˗kë Danɔ Diedieʼka bha, ꞊në˗ ꞊kwɛɛ. Ganbi ʼnë ˗nu ˗wokë ʼbii˗ ꞊plɛ ꞊në ˗da, ʼyö Buukina Faso ʼnë ˗nu ʼwo˗ dobho. ˮpɛɛpɛdhö, ˗a dhiang ʼto n ˗gɔ.Kö mang ˗dede ʼa dükë, ɔɔʼ ! ɔɔʼ ! ɔɔʼ ! ˗a ʼdhɛ ʼkö bha, nnnn ! » ˗yö yö ü ˗bha, ʼyö ʼbhaa pö ˗yö ü zë, ʼyö ʼü˗ pö: ɔɔʼ? ˗A pö ˗yö ü zë...» ˮYɩɩ ˗wɔ꞊Ya ˮsuʋ̈ ö ˗de ˗a ꞊geebë ˗gɔ. Gɔndë do ʼbha bha˗wa ˗dhɛ Kouˮ˗Gblukpayi. ʼMɛ bha ʼyö ꞊geebë ˮgbɩɩ˗ dokun. ꞊Dhɛ ʼö nu ʼka ʼyö ö bha ʼkɔdhiʼgü ˗mɛ ˗nu ˗dhɛʼö˗ pö ꞊geebë bha ˗dhɛ mɛ ꞊gban ˮyanˮdhiʋ̈ mü: « Boo ˗glɛɛ, ꞊ya kë ꞊dhɛ kö ma dhebë ˗nu ˗wodü kë, ˗a ˗nu zë. Ma ꞊në ʼa pö. Kö ma ʼnë ˗nu ˗wo dü kë, ˗a ˗nu zë. Ma ꞊në ʼa pö. Kö n ʼzlaa˗ ʼö ˗ya ya waa˗ ˗bha dhebë˗nu ˗wo dü kë, ˗a nu ꞊gban zë ˗Sakpa Bɛnaa
˗Nnn ˗yö ˗to ˮdhi kö ʼzlaa˗ ˗yaa Pö: « ʼYö n ꞊dhoo ! ˗më ʼö ˗kë ˮGwʋ̈ng« ˮYi ʼyaa goo ʼto. » ʼKwa˗ pö ˮdhʋ̈ kö kwa˗ ˗pö ꞊dhɛ ˗kɔ do bha˗ ʼgü, ʼbha ʼdho ü ˗de ˗wo ʼto˗. 3

ˮNimlʋʋ 18
ˮTiëëdhɛ ˮsu
˗Kwɛ 2007
Pë ˗Wlangda ˗süˮYɩɩ ˗to ʼgü ˗wɔn ʼsëëdhɛ˗Pamɛbhamɛ ˗wo pö ˗mɛ ˗nu, ˗ka ka baa˗, kaa˗ ʼsëëdhɛ do yöö zun ˮkpɛnng. ˗Wa ˗dhɛ ˮyɩɩ ˗to ʼgü ˗wɔn ʼsëëdhɛ
Pë ˮbin ʼö ya ˗a ˗ga ˗së ʼka ˗A do ˗zë ʼka ˗dhɛ ˗yö ˮsaga. ˗A ˗nu mɔɔ																	
ʼKa ka bo ʼsëëdhɛ ya˗ ˗wo pö ˗sü ʼka, ʼwɔn ʼbha ꞊ya kë ka ˗gɔ kö ʼka pö yi ˗dhɛ, ˗ka ʼsëëdhɛ kë kö ʼka bɔ. Yii˗ ʼdrɛsü ˗mü 08 BP 857 Abidjan 08 ʼka. Tel. 22.43.12.72. / 08 18 08 88 / 06 39 04 88
ʼMɛ ˗nu ʼö ʼwo ʼsëëdhɛ ʼö ya˗ ˗kë, wo ˗mü ꞊Sai Zoziasü,  ˮDhɔɔgbö Zafe, ꞊Kesɩ Mɔyan Dhifɔngsü, Valangtɛn Vidrinö waa˗ Edhɛna Pɛdhɛkwalösökaya ʼö˗ ˗nu ꞊gban ꞊plɛ ʼwo go Dhusi ʼö ˗da ˮAnɛsü ʼö go ʼSuisü,  ˗a ˗nu ʼka. 4

ˮNimlʋʋ: 19 ˮTiëëdhɛ ˮsu
˗Kwɛ 2007
		ˮSu ˗bha ʼsëëdhɛ ˗mü		ˮGwɛɛtaawo
ʼWƆN ˗TAƆNG ˗MA ʼGÜ ʼSËËDHƐ
˗Bhawɔn ʼto dhe ʼö dho ˗Pamɛbhamɛ ˗wo pö ˗mɛ ˗nu ˮpiʋ̈
˗Pamɛbhamɛ ʼö ˗kënaɔ ˗ma ʼgü ʼsëëdhɛ ʼka, ˗a ˗wo pö ˗mɛ ˗nu ˮpɛpɛ, ˗dhɛ ꞊ya ꞊kpaɔ ka ˗bha˗ee? Ka nuwɛɛ yë ˗bha mü. Kö ka ˗kɔɔwɔn ˗yö dhi bha ʼaa ˗yë kë? Yi dheebhang ˗nu ka˗dho yi ˗bhawɔn ʼto˗
ʼsëëdhɛ ya ˗a ˮdhiʋ̈ ʼö këʼgbaannu bha˗ ˗wɔn ʼgü. ˗Yö kë ˗sü yë ˗kë ʼka˗kwɛɛ ˗nu ˗bha see˗ ʼöʼwo kë wo ꞊në˗ ˗nu ˗bha. ˮKɛɛ Atanna ʼsaa˗ ʼgüʼwɔn ꞊gbaan yö ʼkoˮdhiʋ̈. Yö ꞊në˗ ˗wɔn ʼgü ʼyö ʼka ˗kpan sië
˗Pamɛbhamɛ ˮnimlɔɔ ya, ˗a ˗bha bha. Yi ʼdhangbho ˗sü ˗ya ˮdhiʋ̈ ꞊dhɛ ʼka yi ˗bhawɔn ʼto. ꞊Dhɛ kwa ˗wo ˗ya ʼgü do ꞊dhɛkwa ˗de ˗wo ʼö bha kwa˗dho ˮslë mɔɔ˗ ˗a ˗bha kö˗yö ʼdho ˮdhiʋ̈. ꞊Ya ʼgo yö ˗zë ˗a ʼgü, ʼö ʼwɔn ˗së ʼbha ʼdhö ka˗zo ˮpiʋ̈ kö ʼka˗ pö yidhɛ ˗Pamɛbhamɛ ˮgblʋʋˮpiʋ̈, ˗potaasü ˗yö ka ˗gɔ. ˗A ˮdhia ˗yö ˗dho ʼma yiʼgü. ˗A ˗gɛn ˗mü ꞊dhɛ ˗gleng ʼyaa ʼgo ʼgu do ʼgü
˗Ya ˗nu ˮpiʋ̈ ꞊dhɛ ˗a ˗nuʼtɔ ˗yö ˗wo kwaa˗ ʼkɔdivua˗sɛ ya˗ ʼgü. ʼkwa ˗kpan ˗nu ˗bha, kwaa ˗nu faan dɔ. gun ˗dhɛ ʼö˗ ˗bha bhaˮsënng ˗yö mü. ˮSënng bha woo˗ ʼpɔn. ˮKɛɛ ˗waa ʼpödhɛ ˗dee ˗së do dɔ ʼö꞊klangkwanngdhɛ ˗së ʼömü. Kwaa˗ ꞊danwo pö ˮsɛ ʼgü ˗wɔn
˗KwɛzlaankpiiˮTan kpö ˗së do ꞊në ʼö ˗yanu ˮMaa ˮsɛ ʼgü, ˗wa ˗dhɛ ˗Kwɛzlaankpii. ʼÖ ˗ya, ˗a ˗kwɛ ˮsaɔdo ˗naa ꞊në ʼökwɛɛ (2007). ˗A ˗ya ˗gɛn ˗mü ꞊dhɛ yö kë ˮdhʋ̈ kökwa wɔkɔ bha ˗yö ʼto ˮsɛ˗bha. ˮTan kpö bhagɔmɛ ʼkpii˗ ʼö ˗këdidhɛtëë ʼka bha, ˗wa ˗dhɛ Kla ˗Dro. ˮTankëmɛ ˗nu ʼö ʼwo bha ʼpë ʼö˗ ˗nu
˗gɔ ˗gɛn ˗së ʼka, ˗a ˗dhiang ʼyaa zë. Mɛ ˗kaɔng ˗yaaga ꞊në ʼö ʼwo ʼgü. ꞊Yaoba ˗nu ʼwaa mü ʼwo˗ ʼgü doseng, ˗wo ˮwɛɛ pö ˗mɛ nu ʼgbɛ ˗waʼgü. ˗Wa ˗nu ˗dhɛ ʼwɔn së ˗nu ˗ta ʼgbɛ. ꞊Minisi blɛɛsü, Sialö Bani ʼö gun yöö nu kwaa˗ ˮpɛɛn ya ʼka, ˗wo kë˗ ˗nu ˗dhɛ. ʼWɔn ˮgblʋ̈ gblʋ̈ ˗nu ꞊wakë kwaa˗ ˮMaa ˮsɛ ʼgü, wa ˗nu ˗dhɛ.                           .                                    de  :     Aaˮkaa Anˮgan Aansaan aɔkaɔ aɔnʼdaɔn  bh˗bho dhdhe ee꞊wee ɛˮpɛ ɛɛ꞊wɛɛ ɛn˗gɛn ɛɛn꞊gblɛɛn 
ˮIti ˮsënng
ˮIti ˗dhɛ bha ʼpödhɛ ˗mü. ˮkidhʋng ˗kaɔngdo ö gaˮsaɔdhu꞊nëwaa ˗Zɔwɛɛn ˗dhɛ ꞊zinng ʼgü. ˮIti ˗dhɛ bha ˗waa bho ʼnëʼbha wo ˮgblʋʋ, ˗a ˗gɛn ˗mü ꞊dhɛ ʼpödhɛ ˗dede ʼö
ëëënëënɛaɛangwiniinɩɩɩkwng1ooɔɔnɔɔnöööuunuun
ˮkëëʼkën꞊klëënˮkpɛagɛanˮ˗gwëˮbinˮiinˮwɩˮgbɩɩ ꞊kwaagbeng˗zooʼpɔˮyɔn꞊yɔɔnpötööˮsubun꞊yuun
üʼgü üüˮgüü ün꞊blün üünglüün ʋ̈ˮgʋ̈ ʋ̈ʋ̈ˮbhʋ̈ʋ̈ ʋˮtʋ ʋʋˮtʋʋ ˗Wo ʼdho ˗kɔ (   )              +      +      +     saa   +      +     gɛanˮ  +  
ˮdhüʼkɔdë꞊zɛ˗dhɔˮklang ʼyënng  ꞊gööscorpionkpuuʼ

Kwaa˗ ˮKɔdivuaa ˗sɛ ʼgü ˗wɔnʼWɔn ʼö ˗gban ꞊klang˗ ˗nu ˗bha
Dhioo ʼö guvɛnöma ʼdhö˗ dɔ˗sü ʼka ꞊klang˗ ˮgblʋ̈ gblʋ̈
˗nu ˗ta yö ꞊nɛ: ˮsanni kö wa dɔ kö ꞊wa ʼwɔn ꞊slɔɔ ʼgü ꞊dhɛ ꞊klang˗ ˗nu ˗woʼwɔn ʼgbɛ kë ˗sü ʼka꞊klang˗ ˮdhiʋ̈ ʼö ʼyaa ˗së. ˗A ˗gɛn ˗mü ꞊dhɛ mɛ ʼbha˗nu˗wo wo ˗gɔ ˮdhɛ˗nu ˗ya˗zukluudhöʼwaa˗ ʼgü˗piö. ʼÖ mɛ ʼbha ˗nu ˗wo wo ˗bha to꞊gblɛngblɛn ʼka, ʼwaa ˮwɩ ˗bha kö ʼwo˗ bho. ꞊Ya ʼgo mü, ˗a ˗nu ˗gomɛ dë ˗nu ˗waa pö˗ ˗nu ˗dhɛ wo ꞊sabha ˗gɛn ˗ma ʼgümuuˮ dhe ˗ya kö ˗wo nu ʼka ꞊klang˗ ˮdhiʋ̈ ʼwaama. ˗A ʼbha ˗nu ꞊ya kë ˗a naa telefɔnö ʼwo ˗ya wo ˮtʋ ˗bha ʼwo ꞊dhiëë ʼka yaʼwaa ˮwɩ˗ ˗bha kö ʼwodhuuˮ ꞊klang˗ ʼkɔɔdhö. ꞊Ya ˮwɩ mɛ ˗nu ꞊zinngʼgü, ʼyö ꞊ya mɛ ꞊gban ˮgblʋ̈ ʋ̈dhɛˮmungbho. ˮKɛɛ ʼwaa ˮwɩ˗ ˗bha ˮsa kö
ʼwo˗ ˗nu ˮdhi ta. Kö mɛ ʼbha ˗nu ˗wo pë ˗nu ˗yasië ʼbanng˗ ˗nu ˗ta, ꞊klang˗ ˗kɔ ʼkɔ ˮbhanng nu ˗bha. ˗A ˗kë ˮdhʋ̈ ˗sü bha˗ ʼgü, guvɛnöma ˗ya ˗pö ꞊dhɛ꞊klang˗ ˮdhiʋ̈ ʼnë ʼdhɛ ʼöʼwo˗ kun ʼwɔn ˮvlaanvlaan˗nu bha ˗a˗nu kë ˗sü bha, ˗wo ˗dho ˗a mɛ kë˗ ꞊klang˗ ˮdhi ʋ̈ʼwii˗ kë, ˗yö ˗dho ʼbanng ˮiin ʼkɔbhang bha˗ ˗dee ˗
pë kë Kö wo ˗kpan ʼmɛ ʼö˗ ˗bha kömɛ ˗gii ʼka ˗pë ˗ya ˗gɔ, ˗wo ˗dho ˗a ˮpiʋ̈ kë˗. ꞊Ya kë ˮdhʋ̈ kö˗ ˗dhɛ ˗ya ˗bha köʼkwa ˗dhioo dɔ kwaa˗ ʼnë˗nu ˗ta ˗së ˗dede ʼka. ˮKpʋngtaadhɛ ˗wɔnˮYi ʼö pa kwɛɛ
ˮSɛgɔ ˗nu ʼö ʼyënng˗ (ʼlën˗) ˗pö zian ʼka ʼwo ˗kë Mɛtii ˮsɛ ˗nu ʼka, ˮyi ʼö pa kwɛɛ ˗yö mɛ ˗zë˗dedewo ˗a ˗nu ʼgü. ꞊Ya ʼgo mü ʼzü, pë ˗yö kë ˗see mɛ ˗bha ʼö ˗ziö ʼka mü. ʼMɛ ʼwo ga ˮsɛ ˮpɛɛn kpö bha˗ ˗nu ʼgü, ˮyi kɔɔ, ˗a ˗nu ˮdhi ˗yö ˗ziö mɛ këng ꞊plɛ ö ˗kɔdo˗ta. Mɛ ʼdhɛ ˗nu ʼö ʼwii ga, ˮkɛɛ ʼö pë ʼdhö ꞊see ˗a ˗nu ˗bha, ˗a ˗nu ˮdhi ˗mü mɛ ˮgblü këngˮsaɔplɛ waa˗ mɛ ˮgblü ˗kaɔngˮsaaga waa˗ mɛ ˮgblü ˮsɔɔdhu(785.000). ˮYi ˗bha pa ˗sü bha, ˗a zü ˗yö kë bho ˮkwi ˗bha ˮsu ʼö ˗kë zue ʼka bha˗ ʼgü. Mɛtii ˗nu kwa˗ ˗dhɛ ˮzɛ. ʼMɛ ʼö ˮyi pa ˗wɔn bha˗ ˗dhiang zëbha ˗wa ˗dhɛ Ɛɛve Lidovikö dö . ʼWɔn ʼö ˗gban mɛbhɩɩ ˗wɔn bha ˗kɔlookota ʼö ˗kë ONI (ONU) ʼka bha, yö ꞊në˗ mɛ ˗blɛɛsü ʼka. Yö dhiang bha˗ ˗zë ˮdh ʋ̈ Ɔtɔblë ˗ dhɛkpaɔyi ˗kaɔng do ö ga ˮsaɔplɛʼka (17 ɔtɔblë) ˗kwɛ ya˗ ʼgü Senegalö, ˮkɛɛ ʼpö˗ ʼkpii˗ ʼö ˗kë Dakaa ʼka˗ ʼgü. ꞊Ya kë ˮdh ʋ̈ kö ˮyi ˗bha pa ˗sü ʼögun bha ˗yö ˗gun ꞊dhɛ ˗gblü˗dede ʼdhö. ˗A ˗kwɛ ˗kaɔng yaaga ˗naa ꞊nɛ ˮyi ʼyii pa ˮdhʋ̈ do. Mɛtii ˮsɛ ˗nu ꞊gban ˗to ˮdhʋ̈ ˗süˮpɛɛn do bha, ˮyi ʼö pa ˗kwɛ ya ʼka, ˗yö kë ʼmɛ ʼwo ˗ziö mɛ këng yaaga ö ˗kɔ ˮsɔɔdhu (350) ˗ta, ˗a nu ˗zë. ˮSɛgɔ ˗nu ʼö ˮyi ʼö mɛ zë ʼgü ˮdhʋ̈ bha, ˗a ʼbha ˗nu ꞊nɛ: Niziödhia: mɛ ˗kaɔng ˮsaɔdo waa˗ mɛ ˮsaaga (68) ˗wo kë ˗ga. ʼyö pë ʼdhö ꞊see mɛ ˮgblü ˗kaɔngˮsɔɔdhu (50.000) ˗bha. Gana: mɛ ˗kaɔng ˮsɔɔdhu ö ga ˮsaɔdo (56) ˗wo kë ˗ga. ʼYö mɛ ˮgblü këng ˗yaaga waa˗ mɛ ˮgblü˗kaɔng ˗yaaga ö ga ꞊plɛ (332.000), pë ʼdhö ꞊see˗ ˗nu ˗bha. Bukina Faso: mɛ ˗kaɔng ˗yiisiö ö ga ˮsaɔdo ꞊në ʼwo kë ga. ʼYö pë ʼdhö ꞊see mɛ ˮgblü ˗kaɔng ˮsuesiöwaa˗ mɛ ˮgblü ꞊plɛ waa˗ mɛ këngˮsuesiö ö ˗kɔ ˮsaɔplɛ (92.970) ˗bha. Togo: mɛ ˗kaɔng ꞊plɛ ö ga ˗yaaga ˗wo kë ˗ga (23) ʼYö pë ʼdhö ꞊see mɛ ˮgblü këng do ö ˗kɔ ꞊plɛ(120.000) ˗bha. ʼMɛ ˗nu ʼö ʼwo kë ꞊dua Togo ˗mɛ ˗nu bha, ˗a ˗nu ꞊zinng ʼgü, ˗wo ˗gun mɛ ˮgblü kaɔng do ö ga do waa˗ mɛ këng yiisiö waa˗ mɛ ˗kaɔng ˮsaaga ö ga ˗yaaga (11.483). Pë ˗bha see˗ ˗sü bha ˗a zü ʼö bhokwaa˗ mɛtii ˮsɛ ˗nu bha ˗wo kë˗dɔ wo ˗deta ʼwii kë ˮtabhoo ˗daziaan ˮwɛɛ ʼbha ʼka ꞊dhɛ mɛ ˗taʼkun ˗sü ʼdhö.. . Mɛ ꞊slɔɔ ˗pë ˗nu ˗wɔnʼWɔn ˗gban ꞊lapɔsi ˗bha꞊Lapɔsibha, ʼbhaʼdhɛtrëë kë ʼü˗ ˗da ʼkɔ ʼö ʼgü kö ˗yö ʼdho ü bha mɛ2
˗dhɛ bha, ʼyö ʼwo˗ ˗dhɛ ˮdhʋ̈. Kwaa˗ ˮKɔdivua ˗sɛ ya ʼgü, ꞊lapɔsi ˗kɔ ꞊gban ˗da ʼkwëë˗ ˗sü, ˗yö këng do ö ˗kɔ ˮsaaga (180). ˮPɛɛn ˗nu ʼö ˗kë ꞊dhɛ ˗gblü ˗yökë ˗da ʼgü bha ꞊lapɔsi

ˮNimlʋʋ 19˗kɔ ˗kaɔng ꞊saɔplɛ ö ga꞊plɛ ꞊në ʼö ʼwo˗ ʼgü. ˗A ˗nu ꞊gban ˮdhi ˗yö kë˗ta. ˮKɛɛ ˗Zlaan nuwɛɛ, ꞊dhɛ ʼö ˗kë ꞊dhɛ ˗gblü꞊ya yën bha, ˗a ˗nu ˮdhi dee yöö ˮpu. ˗A ˗wɔn ʼgü, ˮkwi ˗bha ˮsu ʼö ˗këƆtɔblë ʼka bha ꞊lapɔsi ʼö Buakɛɛ, ˮKɔdhɔgɔ, FɛɛkeseduguwaaSegela ˗wo kë˗ ˗nu ˗bha
ʼzëzë
ˮdhi˗pu ˮsu bha ʼö sü˗a˗bha ˗dhɛkpaɔyiˮsuesiö ˗bha ʼö yö ʼka ˗a˗kaɔng do ö ga do ˗bha, a ʼka. ˮSanni ˗yö kë ˮdhʋ̈ kö ˗a ˗nu see˗ ˗dhɛ ˗nubha, ˗waa ˗nu ˗pë kë së ʼka. ꞊Lapɔsi ˗kɔ ˗nu bha, ˗wo kë ˗nu ˮdhi ˗pu ꞊minisi Amɛdö Bakayokoˮyan ꞊wlöö. ꞊Minisi bha ˗yökëpleszidanng
˗Kwɛ 2007	Gbagbo waa˗ ꞊minisi blɛɛsü Soro Giyɔngmü nu nuwɛɛ ˗bho ˮwɩ ʼöʼwo˗ wo ˗bha kö˗yaflëë ʼgü dhe ˗yö ˗nu˗deewo kwaa˗ ˮsɛ ya˗ ʼgübha˗ ˗wɔn ʼgü. ꞊Zang ˮkunmadha ʼöʼVavua ˗dhɛ ʼdhö˗ kwɛɛ˗, ʼö ʼwo˗ ˗dhɛ ˮKwɩnɩZakadhiya bha ʼwɔn
ˮpɛpɛ bha, ˗a ˮdhia ˗yö kë ˗ma ʼgü. ꞊Lapɔsi ˗nu ʼö˗ ˗nu ˮdhiyöö ˮpu ꞊taama bha, wo ˗mü: ˮMaadhö, Wodiene Buna ˗nu ʼka. ꞊Ya bo ˗kë ˮdhʋ̈ ˗sü ʼka, kö kwa˗mɔɔ ˗bhaʼkwa ʼsëëdhɛ bɔ kwaamɛ ˗nu ˗dhɛ ˗së ʼka ꞊taayö ˗ma ꞊dhɛ ˗kɔ ʼö blɛɛsü ʼdhö. ʼWɔn ʼö ˗gban ˗potaasü ˗wɔn ˗bha. ʼWɔn ʼö ˗gban ˗foodɔn ˗bha
˗Foo ˗dɔn ˗mɛ ˗nu ʼdhɛkë˗dhɛ ʼkpii˗ do ˗yöʼBiya. ˗Yö ˮkwanngdhɛʼwo ˗dhɛ ˗Gɛnmɛbha˗ ʼgü. ˗Dhɛ ʼö ˮdhʋ̈bha, yö ꞊në ʼö ˗foomɛ ˗nu ˗bha ꞊dhɔtrɔɔ ꞊plöödhɛ˗blɛblɛsü ʼkaʼKɔdivuaa. ꞊Ya ʼgo mü yö ꞊në ʼö˗dhɛ ʼkpii˗ ʼka. ˗Ziaanwo mɛtii ˮsɛ ˮpɛpɛʼö ʼwo ʼyënng˗ ˗pö ˗zianʼka˗a ʼgü, ˗dhɛ ʼö Gɛnmɛ ˮdhʋ̈ bha yö ꞊në . ʼö˗ ˗naa˗dhɛ ʼkpii ʼka ʼzü. ˮSu ʼö ˗kë ˗gblɔgɔn ʼka ʼöˮkwi ʼdhö˗ ˗dhɛ ʼmaasë˗a ˗dhɛkpaɔyi ˗kaɔng ꞊plɛö ga˗yiisiö ˗naabha, ˮkpʋngtaadhɛ ˗to ˮdhʋ̈˗sü ꞊gban ˮpɛpɛ˗yö kë ˗a ˗ya˗dewɔnˮdhiʋ̈˗foodɔn˗mɛ ˗nu˗bha ʼka˗Gɛnmɛ ˗dhɛ bha˗ ʼgü. ˗A wɔn ʼgü, mɛ ʼgbɛ ˗yö kë dho mü ˗foomɛ ˗
꞊Badhong ʼö ˮdhʋ̈ bha, ˗kwɛ ꞊ya ziö ꞊plɛ ʼyöwaa ˗zuö kwaa˗ Mɛtii ˮsɛ˗nu ʼgü. ꞊Badhong bha, ˗a ʼkpiido ˗yö ˗dho ˗zuö ˗kwɛ ʼö nu˗ ya˗ ʼka mɛtii ˮsɛ ʼö˗kë Gana ʼka bha˗ ʼgüzangvieˮsuʼgü. ꞊Badhong bha, ˗a ˗zuö ˗kɔ suu ʼö ˮdhʋ̈ bha, ˗a suu ˗kaɔng ꞊plɛ ö gaˮsaɔdo (26) ˗naa ꞊në yöö kë ˮdhʋ̈ bha. ˮKɔdivua mɛ ˗nu ʼdho ˗kɔ ˗kaɔng do ö ga ˮsaɔpɛ (17) ꞊në yöö kë bha. ʼKwa gɛnyɛn ꞊kö doseng. ˗Yö kë ˗kë ˮdhʋ̈ Senegalö. ˗A dha ˮyi˗kwɛ ˗kaɔng do öga ˮsɔɔdhu ꞊në ʼö ˗kwɛya˗ ʼka (2007). ˗A ʼdhɛ ʼö yöö kë Ganaya, ˗a zü ˗yö ˗dho bhozangvie ˮsu ˗dhɛkpaɔyi kaɔng ꞊plɛ ʼka ʼö˗ ˮdhiʋ̈ ʼdhö ta ˮsu ʼdhɛ ʼö yööyö˗ ˮpiʋ̈ bha, ˗a ˗bha ˗dhɛkpaɔyi ˗kaɔng do(10) ʼka. ꞊Badhong bha ˗waa pöwoo˗ ˗zuö, ˗a ˗zë ˮkpʋ̈ üng ꞊në ʼö ʼwo˗ ˗kë˗blɛɛsü, kö ˮsɛgɔ ˗nu ʼö woo ˗zuö bha, ˗wa ˗nu dɔ. ˗A ʼdhɛ yöö kë Gana bha, ˗a ˗zë ˮkpʋ̈ üng ˗yö kë ˗kë ˮKwi
nu ꞊tuaa bho˗ ˗dhɛ ʼgü. ꞊Dhɔtrɔɔ ꞊plöö˗dhɛbha, ˗wo wo ˗kɔ ˗kpɔ˗foomɛ ˗nu ˗gɔ ʼö ʼwo woˮtʋ̈ ng ˗kë ˗a˗nu ʼgü. ˮKɛɛ ˗waa pö woo wo ˗kɔ˗ya ü˗bha, ü ʼwëë˗: këng ˮsaɔdo ˗nu ˮdhidhi˗ga ˗pë ʼka. ʼÜ këng ˮsaɔdo ʼbha nu ꞊yɔɔn ˗ga pë ʼka. ʼÜ këng ˮsaaga nu ˮbhluu ˗ga ˗pë ʼka. ʼÜ ˮgblüdo nu ʼsëëdhɛ ˮkplüʼö ʼwo˗ ˗dhɛ ʼtɛnngblëë, ˗ a sɔnng ʼka. ꞊Ya kë ˮdhʋ̈ kö ˗a ꞊gban ˗da ʼko ˗ta˗sü ˗yö ʼwëë˗ ˮgblü˗yaaga. ˗Foomɛ ˗nu ʼö ˗kɔ ʼö ʼkpɔ ˗sü ʼka ˗a˗nu˗gɔ ˗dhɛ bha˗ ʼgü, ˗wo mɛ ˮgblü ˮsɔɔdhu waa˗ mɛkëng ꞊plɛ ö ˗kɔ ˮsaɔplɛwaa˗ mɛ˗yaaga(5273). ˗Dhɛ bha ˗a ˮdhi ˗yö ˮpʋ sü ʼka mɛ ꞊gban ˮpɛpɛ ʼö˗foodɔn ʼö˗ ˗nu ˗bha, ,l ˗a ˗nu˗gɔ
ʼWɔn ʼö ˗gban troo ˗nu ˗bha mɛ wɔkɔ ˗nu ʼgü꞊Badhong ʼkpii˗ ʼö yöö ˗zuö˗a ˮsu ʼö ˗kë ɔtɔblë ʼkabha˗a˗bha˗dhɛkpaɔyi ˗kaɔng do öga ˮsuesiö ʼka Gana mü. Mɛtii ˮsɛ ˗kaɔng do ö gaˮsaɔdo ꞊në ʼö ˗kɔ ʼö kë˗yɛ ˗nu ˗bha. ꞊Dhɛ ʼö ˗kë ˮdhʋ̈ ʼyö ʼwo˗ ˗nu ˗pɛ ʼgü˗yiisiö. ˗A kpö do ˮsɛgɔ ˗yiisiö, kpö do ˮsɛgɔ ˗yiisiö. ˗A ˗blɛɛsü bha ˮsɛgɔ ˗yiisiö ʼwo˗ ʼgü wo꞊nɛ: Gana, Gine, Namibi waa˗ Marɔkö. ˗A ꞊plɛ ˗naa ˗bha ꞊nɛ: Niziödhia, ˮKɔdivua, Mali waa˗ Benɛn. ˗A kpö yaaga ˗naa: Ezitö, Kamerunë, Sudan waa˗ Zambie. ˗A kpö ˗yiisiö ˗naa ˗bha ˗mü: Tinizi, Senegalö, Aflikö di Sidë waa˗ Angola ʼka. ˮKɔdivua ʼö dho ˗bha˗zuö yi ˗nu ʼö ˗nu ʼka, wo ꞊nɛ: ˮKɔdovua waaNiziödhia. ˗Yö ˗dho kë zangvie ˗dhɛkpaɔyikaɔng ꞊plɛ ö ga do ʼka(21) ʼpödhɛ ʼö ʼwoSekɔngdi ˗dhɛ Gana bha ʼgü. ˮKɔdivuawaaBenɛnzangvie˗dhɛkpaɔyi ˗kaɔng ꞊plɛ öga ˮsɔɔdhu ʼka Akra ˗pö˗yaan bha. ˮKɔdivua waa˗ Mali ˗yö ˗dho këzangvie ˗dhɛkpaɔyi3

kaɔng ꞊plɛ ö ga ˮsuesiö. ˗Yö ˗dho kë ˮdhʋ̈ Gana˗pö ʼkpii˗ ʼö ˗kë Akra ʼka ʼgü. Kwa˗ ˗dhɛ ˮkwi gɔn ʼö˗kë ˮdhima mi ʼka ʼwo ˗dhɛ Ulërisië ʼö yö ꞊nëkwaa˗ ꞊badhong ˗zumɛ
˗nu ˗dhɛ ˮdhiʋ̈ bha, ˗a ˗gɔ kö ˗ya kë ˗së ʼka. ˮYɩɩ ˗wɔn꞊Ya ö dëmɛ ˗a ʼgbɛn˗ ˗kpa˗Mɔɔsiimi do bha, ˗wa ˗dhɛ Zɔnnggo. ˗Yö ˗gun ˮkwi gɔn do ˗bha pë ˗kpa ˗mɛʼka. ˮKɛɛ ʼyaa ˮkwi ˗wo ma ˗së ˮwɛɛ ʼbha wo. ˗Dhɛkpaɔyi do ʼka dhiaˮˮpiʋ̈ kö˗ ꞊patrɔnng yööʼdho yë ˮdhiʋ̈, ʼyö˗ pö ˗dhɛ: « Zɔnnggo, ʼilë ʼfo prepaare ˗puu lö ʼsiɛng. » ˗Waa pö ˮdhʋ̈ ˮkwi ˗wo ʼgükö ˗wa ˗pö ˗bhö pë ˗kpaʼgbɛn˗ ˗dhɛ. Kö ʼgbɛn˗ ya, ˗a ˗bhö ˗wɔn ˗yö ˗gun Zɔnnggo ʼgü˗blɛɛsü ˗ee? ꞊Dhɛ ˮkwi gɔn bha ʼö bo ziö ˗sü ʼkabhoo, ʼyö˗ ˗bha ʼgbɛn˗ gɔn ˗ziisü bha˗ zë. ˮSanni ʼyënng˗ (ʼlën˗) ˗yö ˗ya mɛ ˗gɔ ꞊zinng ʼgü (꞊midi) kö ʼgbɛn˗ bha ꞊ya ma ˗së˗dede ʼka, ˮplëëplëë ʼka ꞊ni. ꞊Dhɛ ʼö ꞊midi ʼö ˗wo, ʼyö ˮkwi gɔn ʼö nu pë ˗bhö˗dhɛ ʼgü. ʼÖ gun ˗blɛɛsü ꞊ya nu, ʼyö ʼgbɛn˗ bha ꞊ya ˮwɩ˗ ˗bha. ˮKɛɛ ˗a ʼdhɛ ʼö ya, ˗Suaasuaa. ꞊Ya gɔ ˮtruu ˗piö, ʼgbɛn˗ ʼyaa ˮwɩ. ꞊Dhɛ ʼkö Zɔnnggo ʼö
ˮkwɛɛ ˗pu ʼö ˗da gɔ ʼkaʼkuu˗ ʼgü, kö ˗ya ˗ya Zɔnnggo dhɛaˮ ʼkpɔ ˗sü˗bha: « ʼU ʼɛ lö ʼsiɛngZɔnnggo? (ʼgbɛn˗ ʼmɛ?) ʼYö Zɔnnggo ʼdhö˗ pö: « ꞊Patrɔnng, ziɛɛ plepaadhe ꞊puu lö ʼsiɛng˗ ˗oo (ʼma pë ˗kpa ʼgbɛn˗ ˗dhɛ). ꞊Dhɛ ˗a ꞊patrɔnng bha ʼö˗da ʼkɔɔdhö, ʼö ö ˗kɔ ˗zu ʼyö nu ʼö ˗ya ʼtaablë ˗bhakö ʼö pë ˗bhö. ʼTɛa˗ ʼkpikpi ʼbha ˗yö ˗gun ʼtaablë ˗ta, ꞊dhɛ ʼö pë bho˗ ˮdhiʋ̈, ʼyö ˗kpan ʼgbɛn˗ ˗wü˗bha
kö ꞊ya ʼtɛa˗ pa. Kö ꞊ya ˮgbla ! ˗yö ˗to ˮgbla ˗dhɛ ʼgü ʼyö Zɔnnggo ʼdhö˗ pö ˗dhɛ: « ꞊Patrɔnng, tuaˮ di plepaadhe ꞊puu lö ʼsiɛn ˗oo ! »˗A ˗bha ʼgü ˗waa pö plepaadhe ˗puu lö ʼsiɛn˗ kö˗wa ˗pö ˗yö ʼgbɛn˗ ˗kpa. ʼWɔn bha ʼyö ma ˮkwi gɔnbha˗ ʼka, ʼyö wü ˗pë dɔ Zɔnnggo ˗gɔ, ʼyö˗ ˗kë yë ʼgü. ˮGwʋ̈ng« ꞊Nawaan ˗mɛ ꞊në dhebë zii ʼö ʼgu sü˗ ˗gɔ.» Ü ʼgü ʼya ʼdho ga ˗Pamɛbhamɛ ˗wo pö ˗sü ʼka. Ü ꞊trɔɔ ˗yö ˗dho kë˗. Pë ˗Wlangda ˗sü
꞊Kesɩ Dhifɔngs
˗ka ka baa˗. Kaa˗ danwopö ʼsëëdhɛ ʼgbɛ yöö nu. Pë ˮbin ʼö ya ˗a ˗ga ˗së ʼka,  ˗a do ˗zë ʼka ˗dhɛ ˗yö ˮsaɔdo. ˗A ˗nu mɔɔ˗ ʼKa ka bo ʼsëëdhɛ ya˗ ˗wo pö ˗sü ʼka, ʼwɔn ʼbha ꞊ya kë ka ˗gɔ kö ʼka pö yi ˗dhɛ, ˗ka ʼsëëdhɛ kë kö ʼka bɔ. Yii˗ ʼdrɛsü ˗mü 08 BP 857 Abidjan 08 ʼka. Tel. 08 18 08 88 / 06 39 04 88 4 ʼMɛ ˗nu ʼö ʼwo ʼsëëdhɛ ʼö ya˗ ˗kë, wo ˗mü ꞊Sai Zoziasü,  ˮDhɔɔgbö Zafe, ꞊Kesɩ Mɔyan Dhifɔngsü, Valangtɛn Vidrinö waaEdhɛna Pɛdhɛkwalösökaya ʼö˗ ˗nu ꞊gban ꞊plɛ ʼwo go Dhusi ʼö ˗da ˮAnɛsü ʼö go ʼSuisü,  ˗a ˗nu ʼka. 
ˮNimlʋʋ: 19 ˮTiëëdhɛ ˮsu
˗Kwɛ 2007
		ˮSu ˗bha ʼsëëdhɛ ˗mü		ˮGwɛɛtaawo

ˮNimlʋʋ: 20 ˮsu: ˗Zaan ˮ yisü ˗Kwɛ 2007 ʼWƆN ˗TAƆNG ˗MA ʼGÜ ʼSËËDHƐ
˗Pamɛamɛ ʼö ˗këkwaa˗ naɔ ˗ma ʼgüʼsëëdhɛ ʼka bha, ˗a ˗bɛn zë ˗mɛ ˗nu yi ka faan ˗dɔ, ̈
		ˮSu ˗bha ʼsëëdhɛ ˗mü		ˮGwɛɛtaawo
Ü faan dɔ ü ˗dewo draan˗ ˗sü ˗bha
˗Gblüdë ˗a ʼnë ˗nu kö ʼkaka faan dɔ ˗a ˗wo pö ˗sü˗bha ˗dedewo. Kwa ˗dega ˗a ʼwɔn ˗së ˗mü. Yi˗ ˗dhɛ ka ˗gɔ kö ʼka ka ˗de ʼkunʼmɛ ˗nu ʼö ʼwaa mɛ ˗nufaan dɔ ʼwɔn ʼbha ˗bha, ˗a ˗nu ˗gɔ. Kö ʼka ma ʼka ꞊gwëë bha ʼaa ˗yö ˗oo? Gbiaawo pö ˗yö ˗Këziisü. ʼMɛ bha ˗yö kë Gbiaawo꞊klang ˮkwanngdhɛ do ʼö yöö˗ dɔʼYaloba, ˗a ˮplünng bho ˗Gbiaamɛ ˗nu ˗dhɛ, ʼö˗ ˗gwë ʼö ˗ya ˗ziaanwo. ʼWɔn ʼpɛpɛ bha, ˗a ꞊gban ˗yö kë ˗kë, ˗Tia Mëngdhe ʼö Gbiaangwinng ˮsɛ ˗bhaKɔnngsɛyëZeneralëplesidant ʼka bha, ʼwɔn bha ˗yö kë ˗kë ˗a ˮyan꞊wlöö. ˗A ˮdhia ˗yö kë ma ˗dedewo ʼgü ʼö ʼwëë ˮgblü këng ö ˗kɔ ꞊plɛ waa ʼwëë˗ ˮgblü ˮsɔɔdonu (730.000) ʼfɛtö kë ˗mɛ ˗nu waa˗ ˮtan ˗nu ʼwo kënu ʼmü bha ˗a ˗nu ˗dhɛ. ˗Yö kë ˗to bha ʼö pö˗Gbiaa ˗mɛ ˗nu ˗dhɛ ꞊dhɛ˗gblü ꞊ya yën. ˮSɛ ˗gɔ ˮdhiʋ̈ ˗mɛ, ˗Gbagbo ˗ya pö ˮdhʋ̈. ˗Gbiaa ˗mɛ ˗nu ˗wa ˗zɔn˗sü ʼka ˗dedewo ꞊dhɛʼkwa kwa ˗dewo ˗faan ʼsü꞊dhɛ ʼwo wɛɛn˗ ˗wo˗bha ˗kë ʼka bha˗ ʼdhö.. Kwaa˗ ꞊danwo pö ˮsɛ ʼgü ˗wɔn
ʼWɔn ˗së ʼkpii˗ ʼö ˗këʼYaloba 2007 ʼgü
ʼYaloba
,Gbiaa ˗pö ˗pö
bha
do ˗mü. ˮKidʋng ˮsaɔdo ꞊në waaGbiaangwingdhɛ ꞊zinngʼgü. ʼPödhɛ bha, ʼyö ˮsu ʼö ˗kë ˮkwi ˗a ˮsu ʼka ʼwoSɛtangblëë ˗kë bha, ˗a ˗dhɛkpaɔyi ˗kaɔng do ö ga˗yiisiö waa˗ ˮsɔɔdhu (14, 15) bha, ʼfɛtö ʼö ˗gban mɛ ˗dewo draan˗ ˗sü kö ˗wa˗ya, ˗wa ˗wo pö ˗bha bha, ˗yö kë ˗kë mü. Mɛ ˗nu wo kë ˗go ˮsɛ ꞊gblɛngblɛn ˗nu ʼgü ʼwo nu. ˮKwi gɔn do ʼö ˗ya gwëë ʼnu Gbiaan ˮsɛ ʼgü ˮkɛɛ ʼöˮtʋ̈ng ya˗ ʼgü ʼö ö ˗gɔ ˮsɛʼgü ʼSuisü, ʼwo ˗dhɛ Toma Beatö ʼdhö, ˮKwi gɔn ʼdhɛ ʼö ˮGwɛɛtaa ˗woʼsëëdhɛ do ˗pö kë sië ʼögo Rusi ʼwo ˗dhɛVidrinö Valangtɛn waaö bha dhebë Elɛna ʼdhö, ˗a ˗nu ꞊gban ˗wo kë ˗nu. ˮKɔdivua televisiɔng˗ ˗mɛ˗nu ˗wo kë ˗nu. Toma Beatö bha, ꞊ya ˗
                             .                                    de  :     Aaˮkaa Anˮgan Aansaan aɔkaɔ aɔnʼdaɔn  bh˗bho dhdhe ee꞊wee ɛˮpɛ ɛɛ꞊wɛɛ Kwaa ˮKɔdivuaa˗sɛ ʼgü ˗wɔnɛn˗gɛn ɛɛn꞊gblɛɛn ëpë 
ëëënëënɛaɛangwiniinɩɩɩkwng1ooɔɔnɔɔnöööuunuun
ˮkëëʼkën꞊klëënˮkpɛagɛanˮ˗gwëˮbinˮiinˮwɩˮgbɩɩ ꞊kwaagbeng˗zooʼpɔˮyɔn꞊yɔɔnpötööˮsubun꞊yuun
üʼgü üüˮgüü ün꞊blün üünglüün ʋ̈ˮgʋ̈ ʋ̈ʋ̈ˮbhʋ̈ʋ̈ ʋˮtʋ ʋʋˮtʋʋ ˗Wo ʼdho ˗kɔ (   )              +      +      +     saa   +      +     gɛanˮ  +  
ˮdhüʼkɔdë꞊zɛ˗dhɔˮklang ʼyënng  ꞊gööscorpionkpuuʼ

ˮNimlʋʋ 20
Dhioo
ˮsu: ˗zaan ˮyisü ˗Kwɛ 2007
ʼWɔn ʼö ˗gban ꞊klang˗ ˗nu ˗bhaʼö
˗Kwaa ˮKɔdivua ˗sɛ ʼgü ˗wɔn
Plesidanng ˗Gbagbo ˗bha ʼdho ʼö wo: ˮKɔdhɔgɔ, Fɛɛkesedugu waa˗ Bungdiali ˮSu ʼö ˗kë ˗zaan ˮwɛɛ ʼkaʼö ˮKwi ʼdhö˗ ˗dhɛNovangblöbha, ˗a˗bha ˗dhɛkpaɔyikaɔng ꞊plɛ ö ga ˮsaaga, ˮsuesiö waa˗ ˗kaɔngyaaga (28, 29,30) bha plesidanng ˗Gbagbo ˗yö gun ʼka, ˮkunmana ˗pö yaaga bha˗ ˗nu ʼgü. ˗Yö kë ˗dho ˮdhʋ̈ kö ʼö ˗zɔn nu ˗dhɛ ꞊dhɛ ö ˗zo ʼyiibhɔ ˗nu ʼka. ꞊Dhɛ ö ˗nu Kö ʼö ˗nu ꞊tuaabho kö ʼöpö ˗nu ˗dhɛ ꞊dhɛgblü ʼö kë ˗da bha ꞊yayën. ꞊Ya yën ꞊dhɛ ˗kɔ ʼö ʼwo kë ꞊slɛɛn ʼka BuukinaFaso ʼmaasë ˗dhɛkpaɔyi˗yiisiö (4) ʼka kwɛ (2007) bha˗ ʼdhö. ˗A ˮta ˗sü ˗bha ˗wo kpɛnngdhö ʼö gunʼpö˗ ˗nu bha˗ ˗nu ʼgü bha, ʼyö bha. ˗A ˗wo ʼö bha, ˗a ˮdhia ˗yö kë˗maˮSenifo ˗nu bha˗ ʼgü. ˗Wo kë ˗nu ʼpö˗dedewo꞊dhɛ ˮbhlë nu ˮ sɔnng bha ʼwo dɔ ˗Gbagbo ˗gɔziaan˗. Fɛɛke ˗dhɛ ꞊në plesidanng ʼö ꞊tuabho zübho˗ ˗ta. ˗Yö kë ˗dho꞊minisi ˗blɛɛsü, Soro Giyɔngmü waa˗ ö ʼkpɔ mɛ ˗nu ˗gɔ ˮkwanngdhöʼö˗ ˗nu ꞊tuaabho. ˗A yeekë˗sü bha, ʼyö ʼgbaannu Fologo ˗gɔʼpödhö Pegeka. ˗Dhɛ bha ʼgü, ˗wo kë˗ ˗gba: ꞊gbau, ˗du do, ˗gaan ˗kaɔng ˮsɔɔdhu, ˗taadhü do waa˗ ꞊gee ˮ gbɩɩ˗ do ʼka kö ˗yöˮsuʋ̈ ˗da˗Gbagbo ʼyaɔ ˗nu ʼgü. ꞊Dhɛ ʼö go ʼbha, ˗a˗dhɛkpaɔyi ʼdhɛ ʼödɔ ˮpiʋ̈, ʼyödhoBungdiali. ˗Dhɛ bha˗ ʼgü, ʼyö ˮkunmana ˮbhlëngnë yaaga nu ʼpödhɛ ˗yaaga dhɛ. Ganaoni ˗pö ˗bha ˮkunmana ˮiin ˮsupleefebha, ˗wa ˗dhɛDiarasuba Drisa. Sianala ˗pö ˗bha ˗mü Yao ꞊KofiMisiɛlë. Siempuugo ˗pö ˗bha ˗mü Fale Za Batisü. ꞊Dhɛ plesidanng ʼö goBungdiali, ʼyönuTɛnngglela ʼö ꞊tuaabho˗kë kö ˗yö ö yeekë sië. ʼYö ʼdɔɔnnu ʼzü ʼGbɔnng˗, Kolia waa˗ ʼKuta. ꞊Dhɛ bo ˗kë ˮdhʋ̈ ˗sü ,ʼka, ˗a ˗dhɛkpaɔyi ˗totaama ˗sübha, ʼyö˗ ˮdhiʋ̈ ta ˮKɔdhɔgɔ ˗mɛ ˗nu ˗tagbaandhö ꞊tɔn. ʼWɔn do ʼö kë mɛ ˮyan˗bha ˗dede kun ˮKɔdhɔgɔ, yö ˗mü ꞊dhɛ ˮsɔdhaˮgblʋ̈gblʋ̈ ˗nu ʼwo˗këdhöbɛlö ˗nu ˗bha ˮpɛɛn˗ta꞊dhɛˮKwɛnɛZakadhia, SiödhiföUsimanë ˗nu ʼdhö ˗wo˗gun mü. ʼWɔn ˮpɛpɛ bha ˗a ꞊gban˗yö ˗kë ˮdhʋ̈ kö ˗yö ˗zɔnˮKɔdivua ˗sɛ ˗dhɛ ꞊dhɛ gblü ꞊ya yën. ˮKpʋngtaadhɛ ˗wɔn ˗bha꞊Badhong
Kaka, ꞊badhong ˗zuö ˗mɛ ˮgbɩɩ˗ ʼö ꞊slɔɔ ˗kwɛ ya˗ ʼka. ꞊Badhong ˗ziömɛ ˮgbɩɩ ʼö ꞊slɔɔ ˗kwɛ ya˗ ʼka(2007) ˮkpʋngtaadhɛ ˗to ˮdhʋ̈ ˗sü ʼgü ʼyö ˗kë Kakabha˗ ʼka. Kaka ˗yö ˗go ˮsɛ ʼwo˗ Blesilö ˗kë, ˗a ʼgü. ˮSɛbha˗yöDhamerikö˗dhɛ ˗gɔˮsia˗ yën. ˗Kɔ ˗yö ˗yɛKaka˗bhaˮdhʋ̈ʼFlanngsü ˗pö ʼkpii˗ ʼö˗kë Pari ʼka bha˗ ʼgü, naɔ ˗dɔ ʼgü ʼsëëdhɛ ˗pëkë˗mɛ˗nu ʼwo˗ ˗nu
zuunalisü ˗kë, ˗a ˗nu kaɔng ˮsuesiö ö gaˮsaɔdo (50) wëëdhö. ˗Kwaa ʼwɔn dɔ ꞊dhɛ˗kwɛ ꞊ya ˗wo ʼdodo wo wo ˗kɔ ˗yɛ mɛ ˗bha꞊dhɛ ˗kɔ bha˗ ʼdhö. ʼWo ˗ya ˗kë ˮdhʋ̈ ˗sü ˗bha, ˗a ˗kwɛ ˗kaɔng ˮsɔɔdhu ö ga꞊plɛ ꞊në kwɛɛ. (52). Kaka bha, ˗a ˗kwɛ ˗yö kaɔng ꞊plɛ ö ga ˮsɔɔdhu(25). ʼMɛ bha ˗yö ꞊badhong ˗zuö ö ˗gɛn2
꞊gban꞊plɛʼgü. ꞊Badhong ˗ziö ˗kɔloo ʼko˗ta ʼwo˗ ʼMilan Ase(ʼMilan Ac) ˗kë ʼgü ʼFlanngsü ˮsɛ ʼgü. Kaka yö ꞊badhong ˗zuö ˗sü zü ˗bho kö˗ ˗kwɛ ˗yöˮsaaga (8). ꞊Dhɛ ʼö˗ ˗kwɛ ʼdhö˗kë ˗kaɔng do öga ˮsaɔdo (16), ʼyö ˗da ꞊badhong˗zuö˗kɔlookota ʼkpii˗ do ʼgü. A ˗kwɛ ˗kaɔng do ö ga ˮsaaga (18) ˗naa, ʼyö˗ ʼtɔ ʼdhö ˗ya bhɔ ˗sü ˗bha. Gɛnyɛn ʼö˗ bho bha, ˗ya ˗bho ˮpuɛng këng ˗yiisiöö ˗kɔ ˗yiisiö waa˗ ˮpuɛng ˗yiisiö ʼka (444). ʼMɛ ʼö dɔ˗ ˮpiʋ̈, ˗wa ˗dhɛ Wlonaldo. ˮPuɛng(277). ʼYö Mesi ʼö dɔ mü ˮpuɛng˗ (255) ʼka. ˗A mɛ yiisiö ˗naa bha, kwaa ˮKɔdivua ʼnë ˗mü. ˗Wa Didie˗Drɔgbaˮpuɛng˗ këng do waa ˮpuɛng˗ ˮsaaga (108) ʼka. 
ˮNimlʋʋ 20꞊Ya kë ˮdhʋ̈ kö kwaa˗
ˮsu: ˗zaan ˮyisü ˮyʋʋbha. ˗Kwɛ 2007	. Mɛ ꞊slɔɔ ˗pë ˗nu ˗wɔn꞊Kakao ˗yë kë˗ ˗dhɛ ʼö ˗ya ˮSanngpedroˮSu ʼö ˗kë desanngblë ʼkabha, ˗a ˗bha ˗dhɛkpaɔyi ˮsɔɔdhu (5) bha, ꞊kakao ˗yë ˗kë ʼgü ˗kɔ ˮdhi ˗yö puʼkaˮSanngpedrokwaa˗ ˮKɔdivua yö. ˗Dhɛ bha˗ ʼgü, ꞊kakao ˗gla ʼgü ꞊manngzii ˗nu ˗wo mü. Wo ꞊në woo kwaa ꞊kakao ˗bi ˗nu, ˗a ˗böö ˗nu ʼö woo kë ꞊bɔnngbɔnng˗ ˗nu, ˗da ʼbluu˗ ʼgü ˗pë ˗nu waa˗ ʼwɛɛ ʼbha˗nu ʼö ʼkwa dho˗ ˗nu ˗bhö, ˗a ˗nu ˗yë kë ʼmü. Yë kë ˗dhɛ bha, ˗a ˮdhi ˗yö ˗pu plesidanng˗GbagboLoranng wëëdhö. ʼMɛ ʼö woo yëkë ʼmü, ˗wo ˗mɔɔ mɛ këng do ö ˗kɔ ˗yaagawaa˗ mɛ ꞊plɛ ˗bha (132). Yëkë˗dhɛ bha, ˗a ˗yasü ˮyʋʋ ˗mü. ˗A ˗gɛn ˗mü ꞊dhɛ ˮKɔdivua ˮsɛ
bha, yö ꞊në ˮsɛ ˗blɛɛsü ʼka ˮkpʋngtaadhɛ ˗toˮdhʋ̈ ˗sü ʼgü, ʼö ꞊kakao ʼdhö˗ ʼgü ʼgbɛ. Mɛ ˗nu waa ʼdhɔ kwa ˗gɔ ʼyö ꞊wa ʼdho˗ ʼka ˗waa ꞊slëë ʼgü, ʼYö ʼkwa˗ya mü ʼkwaʼdhɔ wo ˗zë ˗nu ˗gɔ. ˗Yö ˗gun ʼwɔn˗wëësü ʼka˗dedewo. ˮKɛɛ ꞊dhɛ ʼö kë ꞊dhɛ kwaa ˗dede kwa ˗ dho ˗a slëë ʼgü ꞊taa yö˗ bha, kö ꞊ya kë ˗së. ꞊Manngzii ˗nu ʼö ʼwoˮdhʋ̈ bha, ˗a ˗nu ˗kwɛɛ ꞊gban ˗yö ˗go ˮkwi ˗nu gɔ ˮsɛ ʼgü ˗zë wo, ˮkɛɛ a ˗nu ˗yö ʼko ˮdhiʋ̈ ˗sü zë kwaa˗ mɛtii ʼnë ˗nu ꞊në ʼwo kë woo˗ pëkë. ꞊Ya kë ˮdhʋ̈ kö˗ ˗nu ˗gɔ ʼgü ˗dede˗yö ˗së. ʼWɔn ʼö ˗gban ˗potaasü ˗wɔn ˗bha. Zuadhe ʼö yöö kë ʼö ˗gban ˮtrünng ˗yua ˗bhaˮsuesiö (49) ʼwo˗ ˗dhɛ UNICEFˮYua ˗nu ʼö˗ ˗nu
. ˗kɔ ʼdhö ziö sië ꞊dɛɛmɛbhɩɩ˗ ˗nu zë ˗sü ˗gɔbha, ˗a do ˗mü ˮtrünng ʼka. ˗A ˗wɔn ʼgü, kwaa ˗ˮsɛgɔ ˮdhiʋ̈ ˗mɛ˗nu ʼdhö, ˗kɔlookota ʼpii˗ ʼwo˗ ˗dhɛ ʼONU(ONI), (˗waa pö ONI kö ˮsɛgɔ ʼgbɛ ʼö ʼwo ˗wɩ˗bha kö ʼwo ꞊loo ʼko˗ta, kö˗ ˗naa ʼwɔn ʼgbɛ dhɛ ˗yö kë do, kö ʼwɔn ˗ya ˗da ˮsɛgɔ ʼdhɛ ʼö ˗ta ˗a ˗nu kpö ʼgü köʼwo ʼdho˗ ˗dhɛ ꞊në ʼöʼwo˗ ˗dhɛ ˮdhʋ̈). ʼONI bha˗ ʼdhö, ˗a ʼdhɛ ʼö ˗bha. Zuadhe bha˗ ˗blɛɛsü˗yö ˗dho kë ˮkwi ˗pö˗kaɔng do ö ga ˗yiisiö(14) ꞊në˗ ʼgü. Wo ˗mü: ˮTiasale, Yamusoklɔɔn, ʼVavua, Beumi, Giglo, Tɛngglöla, Tangda, Buna, Tuba, Fɛɛkesedugu, ʼKɔdhɔgɔ, Zuenula, Tiebisu, ˮDalʋa, Bangolo ʼka. Zuadhe ꞊plɛ ˗naa ˗yö ˗dho kë ˗kwɛ ˗dee ʼö nu˗ ya ʼgü. ˗Yö ˗dho kë˗ ˮkwi pö ˗kaɔng ˮsɔɔdhu ö ga ˗yiisiö ʼgü (54). ꞊Ya kë (INISƐFË) ʼö ʼwɔn ʼö gban ˗kë ˮklʋ̈ʋ̈klʋ̈ wɔn ˗bha ʼö yö˗ ˗bhaʼdhö, ˗a ˗nu ꞊gban ˮpɛpɛ ˗wa ˗dhɛ ˗sü ʼkakwaa˗ ꞊dhɔtrɔɔ ʼgbɛ nu ˗gɔ kö ˗wo ˗daˮKɔdivua ˗sɛ ˮpiʋ̈ kö wo zuadhe ʼö ˗gbanˮtrünng˗bhakë. Zuadhe bha ˗yö ˗gbankpɛnngdhö dhebë ꞊në ˗nu ˗bha. ˮKɛɛ ˗a zü yö ˗bho ˗kwɛ ˗kaɔng do ö ga ˮsɔɔdhu (15) ˗ta ʼö dho ʼö yö ʼkakaɔng ˗yiisiö ö ga
ʼWɔn ʼö ˗gban troo ˗nu ˗bha mɛ wɔkɔ ˗nu ʼgü
Mɛsë ˗dede ʼö ꞊slɔɔ ʼSedeao (Cedeao kwɛɛ (2007) 3
ˮdhʋ̈ kö ʼmɛ ˗nu ʼöʼkaa˗ ˗blɛɛsü bha˗ ʼgü, kö ka ˗dho ka ˮyan ʼto ꞊plɛ ˗naa ˗gɔ ꞊dhɛ˗gwë ˗mɛ ˗yö ö ˮyan towɛnga ˗gɔ. ꞊Minisi ʼö ʼwɔn ʼö ˗gban ˗këˮklʋ̈ʋ̈klʋ̈ ˗wɔn ˗bha ˗yödhebë ˗nu ka faan˗dede ˗dɔ ˗Wa ˗dhɛ AlaKwadio Dhemi. ʼWëë˗ ʼö ˗da ˗sü ʼkazuadhe bha˗ ʼgü, ˗yö ˮmiliɔng këng do ö ˗kɔ꞊plɛ(120.000.000). ꞊Ya kë ˮdhʋ̈ kö ʼwɔnsɛɛnnë ˗wɔn ʼyaa ˗mü. 
ˮNimlʋʋ 20
WaapöʼSedeao(Cedeao), kö ˗wa ˗pö mɛtii ˮsɛgɔ ˗nu ʼö ʼwoʼyënng˗ (ʼlën˗) ˗pö ˗zian ʼka, ˗a ˗nu ʼdhɛ ˗nu ʼö ʼwo ˮwɩ ˗sü ʼka˗ ˗bha kö ʼwo꞊loo ʼko ˗ta, kö ʼwɔn ʼö ˗gban ꞊naɔ ˗yö ʼgü˗wɔn ˗bha, ˮsɛ ˮgla ˗wɔn bha ʼwo dho˗ ʼkun ˗kɔ ʼö˗ bha, ˗a ˗nu ˗wo ˗yö kë˗ ʼgü do, ˗a ˗nu ˗zo ˗gɔn ʼgü˗wɔn ʼö ˗gban ˗bha ˗yökë do. ˮSɛgɔ ˗nu ʼö ʼwo ʼSedeao ʼgü ˮdhʋ̈ bha, wo ˗mü ˮKɔdivua, Gine, Buukina, Mali, Niziɛɛ, Libedhia, Niziödhia, Senegalë, Gangbi, ˮsu: ˗zaan ˮyisü ʼKapövɛɛ, Gana, Togo, Benɛ, Siera Leɔnë, Gine Biso, Gine Kwatodhialë. ˗wo ˗kaɔng do ö gaˮsaɔdo. ˗Kwɛ ꞊ya bhɔ ˗kɔ ʼö˗ ˗bha ʼdodo, ˮsɛ ˗nu bha, ˗a ʼdhɛ ʼö ˮdhʋ̈, ʼyö ꞊ya ʼnëdhiëng˗së do˗gban. ʼMɛ ʼö ꞊ya kë ˗së ˗a ˗nu ꞊gban ꞊zinng ʼgü kö ya gɛnyɛn. ˗Kwɛ ʼdhɛ ʼö kwɛɛ ya, ˗yö kë ˗kë ˮdhʋ̈ ʼBiya, Lotɛɛ ˗kɔ ʼwo˗ ˗dhɛ Lotɛlë di Gɔlfë, ˗a ʼgü, ˮsu ʼö ˗kë novangblë ʼka bha, ˗a˗dhɛkpaɔyi˗kaɔng˗yaaga(30) ʼka.ˮSɛgɔ ˮsuesiö ꞊në ʼö ʼwo kë mɛ ˗gban. ꞊Dhɛ ʼö ˗Kwɛ 2007
꞊yɔɔ mü ʼyö ʼwo˗ ˗nu ˗zëʼgü ˗kë ʼyö ʼwo toˮsɔɔdhu. ˗A mɛ ˮsɔɔdhu bha ʼmɛ ʼö kë gɛnyɛn, ˗yö ˗go Senegalë. ˗Wa Minata Dialo. ˗A ˗kwɛ ˗yö ˗kaɔngdo ö ga ˮsuesiöʼyö ʼbakö ˗klang ˗bha. ˗A bha ꞊gblɛɛn ˗dhɛ ˗yöʼmɛtrë do waa˗ ö ʼgbuʼbang ˗bang(1,73). Kwaa˗ ˮKɔdivua ʼnë ˗yö gun mü. ˗Yö ˗së ˗dedewo ˮkɛɛ ʼyii ziö. ˗A ˗gɛn ˗mü ꞊dhɛ ʼwɔn ʼö gun bha ʼyaagun ꞊dhɛ: «˗Bhö kë ˗së ʼkii dɔ ü ˮdhi ˮtunng .» yöö doseng ˗wɔn ʼka. Dhɛɛˮ ʼkpɔ ʼwo˗ kpɔ ˗a ˗nu
˗gɔ, kwaa˗ ʼnë bha ʼyö pë ˮwɛɛ ˗dede pö. ˗A ˗bha ˮkwi˗wo ʼdho ʼö ʼyaawo ˗sü ʼka ꞊gblɛɛn bha˗ wɔn ʼgü. ꞊Ya ʼgo mü Bɛnadɛtö,  ˮKɔdivua ʼnë bha, ˗desü ʼkpii˗ ˗ya ʼgü. Yö kë ʼdhang˗ ˗dede bho ö ˗de ˮdhiʋ̈. ˗A ˮ ˗wɔn ʼgü, ʼwo˗ pö˗ ˗dhɛ gizamɛ ya, ˗a ˗ga ʼü˗ wo bha ꞊wɛ, ˗yö ˮgbɩɩ˗ ˮ ʼiin ʼyaa ˮgbɩɩ˗ ˗ee? ˗A ˗yɔɔ ʼöbɔ ʼyö˗ pö: «A˗ ʼwɔn ˗dɔ ꞊dhɛ ʼma gɛnyɛn ma sëdhɛ ʼko ˗sɔn.» Pliɛɛ bha ꞊dhɛ ʼö yën, ʼyö Pasitëëʼdhö ˗dhɛˮgʋ̈ngta ʼö˗ dhɛaˮ ʼkpɔ. ʼWɔn bha ʼyö ziö˗ ʼgü˗Zlaan ˗a mɛ bha˗ ˗dhɛ. ꞊Dhɛ ʼö ˗kë ˮdhʋ̈, ʼyö Pasitëë bha ʼö pliɛɛ ˗kë ˗a˗bha ʼka. ˗Kaa ʼwɔn dɔ ꞊dhɛ꞊kwanmɛ bha, ˗yö ꞊kwan ˗bho ꞊dimasi ʼö dhebëbha ʼö dho˗ ʼka ˗Zlaan ˗kɔʼgü bha ꞊në˗ ʼka. ˮKɛɛ ˗Zlaan yöö˗ ˗bha ꞊kwanbho˗dhɛkpaɔyi bhoˮgblʋʋ. ꞊Dimasi ʼdhɛ bha, ʼyii kë ʼdho ʼbhlaadhɛbha˗ ʼgü. ˮYɩɩ ˗wɔn˗Zlaan ˗kɔ ʼyaa ꞊mɔɔ ꞊kwanmɛ ˗bha ˗ee? Dhebë ʼnë do ꞊në꞊ya kë ʼyö ꞊kwanmɛ ꞊yanu ˗a˗bha glɔɔ꞊kwaan˗. ꞊Ya ʼwɔn ꞊gban kë kö ʼö ˗kpan ˗bha ʼkööʼkun, ˗a ˗kɔ ʼyaa ꞊mɔɔ ˗bha. ˗Dhɛkpaɔyi do ʼka ˗a ˗nu˗gɔ ꞊dheglizö ʼgü, ʼyö Pasitëë ʼö˗ ˗dhɛ mɛ ʼgbɛʼbha ˗gɔ kö ˗wo ˗Zlaanʼtɔ bhɔ, ˮkɛɛ ʼdodo ʼka. Dhebë ʼnë bha ʼyö ˗yabhɛaˮ ˗sü ˗bha ö bha˗Zlaan ˗dhɛ ʼö˗ pö: « ʼYatanna, ü nuwɛɛ; ü kë wɔn ˗yö ˗së. Bhi ꞊në ʼü ˮyua bho mɛ ˗nu bha; ʼü ˗wëë bho mɛ ˗nu ˗ta. Ü ˗kɔ ˗yö ˗mɔɔ ʼwɔn ꞊gbankë ˗sü˗bha, ˮkɛɛ ʼwɔn doseng ʼö ü ˗kɔ ʼyaa꞊mɔɔ˗ ˗bha, yö ˗mü ꞊kwanmɛ ʼkun ˗sü ʼka. Ü kɔ ʼyaa ꞊mɔɔ ꞊kwanmɛ bha tongtongdhö. ʼYaa yö ˗zë ʼka, ü ˮgbɩɩ˗. ʼMa ü ʼtɔ bhɔ Yezu ʼtɔ ʼgü. » ꞊Dhɛ ʼkö˗ pö: ü ˗kɔ ʼyaa ꞊mɔɔ ꞊kwanmɛ˗bha, ʼyö mɛ ʼgbɛ ˗dhɛ ʼwo˗dhɛga wo ˮyan ˮgʋ̈nggükö ʼwo˗ ˗ga ˗së ʼka ʼwodɔ. ˗Dhɛkpaɔyi ʼö dɔ ꞊dimasibha˗ ˮpiʋ̈, ʼö ˗kë tɛnngyi (˗tɛɛdhɔɔyi) ʼka bha, ʼyö ꞊kwanmɛ bha ʼü nuʼbhlaa˗. ˗A glɔɔ ˮkan ˗sü ꞊në ʼö ˮgbɩɩ˗, kö dhebë ʼnë bha˗ ꞊gɔn ꞊ya bɔ ꞊taama ˗yaa ʼkun. ꞊Dhɛ ʼö ˗kë ˮdhʋ̈ ʼyö ʼwɔn꞊slɔɔ ʼgü ꞊dhɛ˗Zlaan˗kɔ ˗yö ˗mɔɔ ꞊kwanmɛ bha. Pasitëë ʼSita
ˮGwënng«Bhɔ ˗së ˗yö ꞊zloo ˗gɔ ˮkɛɛ ʼyaa dɔ˗ ʼgü zë ʼka ꞊tɔn.» Kwa ˗bha ˗yö ˗së ʼö kwa ˗dewo ʼö ˗ya ˗së ʼka, ˮkɛɛ ʼyö mɛ ʼgbɛ ˗dhɛ ˮtʋ ʼyaa mü. ˗A ˗nu ˗bha ˗yö ˗wëësü. Pë ˗Wlangda ˗süYi˗ pö sië ka ˗dhɛ ʼka ka baa˗. Kaa˗ danwopö ʼsëëdhɛ ʼgbɛ yöö nu. ˗Ka ka ˮyan ,to˗ ˗nu ˗gɔ ꞊dhɛ ˗gwëmɛ ö ˮyan to wɛnga ˗gɔ. 4

ˮNimlʋʋ 20
ˮsu: ˗zaan ˮyisü ˗Kwɛ 2007
Pë ˮbin ʼö ya ˗a ˗ga ˗së ʼka,  ˗a do ˗zë ʼka ˗dhɛ ˗yö ˮsaɔdo. ˗A ˗nu mɔɔ˗ ʼKa ka bo ʼsëëdhɛ ya˗ ˗wo pö ˗sü ʼka, ʼwɔn ʼbha ꞊ya kë ka ˗gɔ kö ʼka pö yi ˗dhɛ, ˗ka ʼsëëdhɛ kë kö ʼka bɔ. Yii˗ ʼdrɛsü ˗mü 08 BP 857 Abidjan 08 ʼka. Tel. 08 18 08 88 / 06 39 04 88 ʼMɛ ˗nu ʼö ʼwo ʼsëëdhɛ ʼö ya˗ ˗kë, wo ˗mü ꞊Sai Zoziasü,  ˮDhɔɔgbö Zafe, ꞊Kesɩ Mɔyan Dhifɔngsü, Valangtɛn Vidrinö waaEdhɛna Pɛdhɛkwalösökaya ʼö˗ ˗nu ꞊gban ꞊plɛ ʼwo go Dhusi ʼö ˗da ˮAnɛsü ʼö go ʼSuisü,  ˗a ˗nu ʼka. 5

ˮNimlʋʋ: 20 ˮsu: ˗Zaan ˮ yisü ˗Kwɛ 2007 		ˮSu ˗bha ʼsëëdhɛ ˗mü		ˮGwɛɛtaawo

ˮNimlʋʋ: 22 ˮSu: ˗Gblɔgɔn ˗Kwɛ 2008 ʼWƆN ˗TAƆNG ˗MA ʼGÜ ʼSËËDHƐ
˗Pamɛamɛ ʼö ˗këkwaa˗ naɔ ˗ma ʼgüʼsëëdhɛ ʼka bha, ˗a ˗bɛn zë ˗mɛ ˗nu yi ka faan ˗dɔ, ̈
		 ˮSu ˗bha ʼsëëdhɛ ˗mü		ˮGwɛɛtaawo
Ü faan dɔ ü ˗dewo draan˗ ˗sü ˗bha
˗Gblüdë ˗a ʼnë ˗nu kö ʼkaka faan dɔ ˗a ˗wo pö ˗sü˗bha ˗dedewo. Kwa ˗dega ˗a ʼwɔn ˗së ˗mü. Yi˗ ˗dhɛ ka ˗gɔ kö ʼka ka ˗de ʼkunʼmɛ ˗nu ʼö ʼwaa mɛ ˗nufaan dɔ ʼwɔn ʼbha ˗bha, ˗a ˗nu ˗gɔ. Kö ʼka ma ʼka ꞊gwëë bha ʼaa ˗yö ˗oo? Kwaa˗ ꞊danwo pö ˮsɛ ʼgü ˗wɔn
ʼSëëdhɛ ʼö mɛ ˗nu ʼwokë ˗sü ˗wɔn ˗bha
ˮMaadhö˗A ˮsu ˗yaaga ˗naa꞊nɛ ʼsëëdhɛʼö˗këatɛsitasiɔng ʼka ˮkwi˗wo ʼgü bha, mɛ ˗nu ˗wa kë ˗sü ˗bhaˮMaadhö. ʼSëëdhɛ bha ꞊ya kë ʼmɛ ʼö˗ ˗gɔ ˗yö˗mɔɔ ˗a ˗bha ʼö ˮta kpɔ ʼka kwaa˗ ˮsɛ ya˗ ʼgü dhɛ ˮpɛpɛ ꞊gban ʼgü. Ya ˗dhɛkpaɔyi ꞊plɛ ya˗ ʼkaˮMaadhö
kë ˮdhʋ̈ kö ʼmɛ ʼöʼkaatö didanngtite ʼyaaü ˗gɔ, kö ˗yö ˗së kö ʼü ʼdho ü ˗bha kë ˗dhɛ ʼgü. ˗Waa pö woo˗ kë ʼpë ʼömɛ ʼdhö nu, wo ˗mü: ü˗deanɛsanngsüʼsëëdhɛ do ʼdhö, ü ˗dea ꞊fotoo ˗gɔˮkplüdhe ꞊plɛ ʼdhö, ü dë ˮiin ü dhe ˗aʼsëëdhɛgado(꞊nɛsanngsü ˮiinʼkaatödidangtite) ʼdhö, ʼwëë˗ këng ꞊plɛ ʼdhö, a ˗nu ʼka. ꞊Ya kë ˮdhʋ̈ kö ʼpë ʼö ˗nu ˗wɔn ʼdhö ʼdhö köwo ꞊në ʼö ʼwo bha. ˮKɛɛ ˗kwaa ʼgü ma ˗sëʼka, ʼmɛ ʼö˗ ˗dhɛ ʼdhö ˗bha kö ˗wo ʼsëëdhɛ bha kë, wo ˗mü kwaa ˮKɔdivuaa ˗sɛ ya, ˗a ʼgü ˗mɛ ˗nu ˗de ˗slɔɔ ꞊në ˗nu ʼka. ʼMɛ ˗nu ʼö ʼwo go ˮsɛ ˮwɛɛ ʼgü, ˗a ˗nu bha ʼyaa˗mütongtongdhö.                  ëë             . ën                ëën             '   . ɛa : ɛan1. c, h, j,     x        . gw2. r                . in      de  : iin    ɩAaˮkaa ɩɩAnˮgan kwAansaan ng1aɔkaɔ ooaɔnʼdaɔn  ɔbh˗bho ɔndhdhe ɔɔnee꞊wee öɛˮpɛ ööɛɛ꞊wɛɛ Kwaa ˮKɔdivuaa˗sɛ ʼgü ˗wɔn uɛn˗gɛn unɛɛn꞊gblɛɛn ʼWɔn꞊klang˗ ˗nu ˗bha uunëpë ʼö ˗gbanchose
Dhioo
ʼö
ˮkëëʼkën꞊klëënˮkpɛagɛanˮ˗gwëˮbinˮiinˮwɩˮgbɩɩ ꞊kwaagbeng˗zooʼpɔˮyɔn꞊yɔɔnpötööˮsubun꞊yuun
üʼgü üüˮgüü ün꞊blün üünglüün ʋ̈ˮgʋ̈ ʋ̈ʋ̈ˮbhʋ̈ʋ̈ ʋˮtʋ ʋʋˮtʋʋ ˗Wo ʼdho ˗kɔ (   )              +      +      +     saa   +      +     gɛanˮ  +  
ˮdhüʼkɔdë꞊zɛ˗dhɔˮklang ʼyënng  ꞊gööscorpionkpuuʼ

ˮNimlʋʋ 22
ˮSu: ˗Gblɔgɔn ˗Kwɛ 2008
˗Kwaa ˮKɔdivua ˗sɛ ʼgü ˗wɔn
ˮTa ʼkpɔsü ꞊ya kë ˗së ˮtʋ̈ ng ya˗ ʼgüKwa ˗mɔɔ ˗bha ʼkwa˗Zaan nuwɛɛ bho. ˗Ya ꞊mɔɔ ˗kwɛ ˮsɔɔdhuwaa˗ ö taa ˗dede ˗bha, ˮta ʼkpɔsü ʼö gun kwaa ˮpɛɛn ˗ta ꞊ya gun ꞊yakë ˗dedewo ˮbhadhaʼka. ˗Glü zü ʼdhö bho ꞊zang ˗nu ˗yɛɛ ʼö gunziaan˗ ˗yö mɔɔ ˗kaɔng˗iisiö ö ga do ˗bha. ʼÖ sü ˗kwɛ 2006 ˗bha ʼö yöʼka ˗kwɛ 2007 ˗bha, ʼyö to ˗kaɔng ˗yaaga ö gado ʼbha ʼka. ˮKɛɛ dɔ ʼö ʼkwa wo ꞊dɛɛya, kwaa˗ ˮyʋʋ ˗mü. ꞊Zang ˗nu ˗yɛɛ bha, ʼö sü ˗Dukwitaa (Duekue) ʼö nu ʼka ʼBiya ya, ꞊ya ʼto ˮsɔɔdhu. ˗A ˮsɔɔdhu ˗ziaan ʼö ʼwo ˮdhʋ̈ bha, mɛ ʼbhaa lɔɔ. Mɛ ꞊gban ˗wo ˗to woo˗ gɔ ʼgü. ꞊Ya ʼgo yö ˗zë ʼgü, kö gɔ ziö ʼsëëdhɛ ˗yö kë ü ˗gɔ, ü ˗mɔɔ ˗bha ʼü ˮta sü
˗bha. ˮIin ˗a ʼdhɛ ˗ziaan ʼö waa˗ pö woo ˗ya gɔ˗maa (ʼviɔng) ʼgü ʼwosü (pasipɔɔ) oo, yë ˗kë ˗bha ʼsëëdhɛ ya kë ʼzü ü˗gɔ ü ˮta ˗kpɔ ˗a ˗bha. ˮKɛɛ kö ʼö gun ˗lɛɛsüʼyaa gun ˮdhʋ̈. ʼö go ˮMaadhö ʼö nuBanngglɔɔ ˮsɔdha ˗nuʼwo kwaa˗ ˮpɛɛn ˗ta ˗a˗nu ˗bha ˗yɛɛ ˗yö ꞊plɛ˗A do ˗yö Zeedhö, ʼyödo ʼdhö ˮLʋgwaadhö. ˗u ˗bha ʼö bha, ʼwëë ˗kaɔng ˮsaɔdo ꞊në ʼmɛ ˮdhʋ̈ ʼö˗ bho ˗a ˗nu ˗hɛ. ꞊Ya kë ˮdhʋ̈ kö ziaanʼyii kë ˗së ꞊naa bha ˗ee? ˗dhɛ Dhasidë Ɛl Uali. Ɛl Uali bha ˗yö ˗dɔ DöDhazo Ganɛmtɔɔ ʼö goBuukina ˗sɛ ʼgü, ꞊në ˮpiʋ̈. Ganɛmtɔɔ bha ꞊në ʼö kë gɛnyɛn ˗kwɛʼö ˗ziö ya˗ ʼka (2007). ʼFɛtö bha˗ ˗ta ˮsɛ ˗gɔˮdhiʋ̈˗mɛ ˗nu
˗tiaandhe ꞊gban ˗wo˗gun ˗a ˗ta. Plesidanng gbagbo˗yö˗gun˗dhɛkpaɔyi ˗blɛɛsü ʼkamü. ˗nu ˗wo kë ꞊Faniko ˗nuʼö ʼwo sɔ ˗zu ʼBiya, sɔ ˮzu ˗dhɛ ʼö Banngko
˗kpinngga ˗ta bha, ˗a ˗nu dhɛɛˮ ˗kpɔ ˮni ʼwoʼwëë˗ ꞊slɔɔ ˮiin ʼö ʼwaa˗
ˮKɛɛ ʼwɔn do ʼö dho ʼtokwa ˮyaan yö mü ꞊dhɛü bha ʼsëëdhɛ ʼö bhiiˮta ʼsü˗ ˗bha bha ʼyaʼdho kë ʼsëëdhɛ ʼö ꞊yaga, ˗a ʼka. ˮKpʋngtaadhɛ ˗wɔn ˗bhaʼWɔn ʼö ˗gbanˮsinima˗bhaˮSinima ˗nu ʼö˗ ˗nu gɔɔ ʼgü ʼyaa ꞊gblɛɛn:Fika Troo ʼö ˗kë ˮsinima˗troo ʼka bha, ˗a tiaandhe do ˗yö kë ˗keˮKɔdivuaa ˗sɛ ya˗ ʼgüˮsu ʼö ˗kë ˗gblɔdhe ʼka(ʼmɛ˗) ʼka bha˗ ʼgü. ˮSinima ˗mɛ ˗nu ˗wo kë˗go ˗dhɛ ꞊gblɛngblɛn ˗nu ʼgü, ˮsɛ ˗nu ʼgü ʼwo nu. ˮSinima gɔɔ ʼgü klöklö ˗nu ʼö ʼwo ˮdhʋ̈bha, ʼwo ˗ya ˗a kë ˗sü ˗bha, ˗a ˮsɔɔdhu ˗naa ꞊në ˗kë ˮdhʋ̈ ʼBiya bha. ˮSinima dëmɛ ʼö këgɛnyɛn ˗yö ˗go mɛtiiˮsɛ ʼö ˗kë Marɔkö ʼkabha, ꞊në˗ ʼgü. ˗Wa . Mɛ ꞊slɔɔ ˗pë ˗nu ˗wɔnʼWëë˗ ˗yö sɔ ˮzu ˗sü ʼgü ʼBiyaˮKwi ˗a ˮsu ʼö ˗kë Fevrieʼka ʼö kwa ˗zë ʼkwa˗ dhɛ kwa ˗wo ʼgü ˗buu
ʼkpii˗ bha, ˗a ʼdhɛ ʼö ˗ziö ya ˗a ˗bha ˗dhɛkpaɔyiˮsaɔplɛ bha, zuudhalisü 2

ˮNimlʋʋ 22
꞊slɔɔ, ˗a ˗wɔn ʼka. Sɔ ˮzu ˗mɛ ˗nu ʼö ʼwo ˮdhʋ̈bha, ˗wo ˗go Mali ˗sɛ, Buukina ˗sɛ, Niziɛɛ ˗sɛ ʼö ˗da ʼka˗ ˮwɛɛ ʼbha˗nu ˗bha ˗a ʼgü. Gɔɔn˗ nu ˗de ˗slɔɔ ʼwaa ˗mü, dhebë ˗nu ʼpö, ˗wa ˗nu kpö mü. ꞊Dhɛ ˗waa ˗nu dhɛɛˮbha˗ ʼkpɔ ꞊dhɛ ˗kɔ bha ʼdhö, ʼyö ʼwo˗ pö wo ʼwëë˗ ˗slɔɔ. Wo sɔ do ˗zu ʼwëë˗ ˗kaɔng doˮkɛɛ ˗yö ˗sü sɔ suu ˗bha. Sɔ ˮgblʋ̈ ʋ ˗gblʋ̈ ʋ̈ ˗u ʼwo˗kë ꞊dhɛ ʼginö ʼdhö, ˗a ˗nu ˗bha sɔnn g ˗yö ˗de˗ta. ˗A mɛ do ʼö ʼwo˗ ˗ ˮsu: ˗Gblɔgɔn dhɛ ˗a ˗nu kpö ʼgü mü, Amadu Ouedraogo, ʼö yö ˗zë ʼö ˗ya sɔ ˮzu ˗sü˗bha, ʼö˗ ˗kwɛ ꞊ya kë ˗kaɔng ꞊plɛ (20) ˗ya ˗pö wo sɔ ˗zu saa˗ ʼwo˗ ˗dhɛˮkabakou ʼö ˗waa pöˮdhʋ̈ kö ˗wa ˗pö ˗gwëbha, ꞊në˗ ʼka. ˗A ˗gɛn ˗mü ꞊dhɛ ˗a sɔnng ʼyaaˮgbɩɩ˗. ˗Yö ˮdhʋ̈ tɛan ʼka ꞊dhɛ saa˗ ˗tiaandhö ʼyaa ˗mü, ˮkɛɛ woo˗ kë ꞊dhɛ. ꞊Ya ʼgo mü, ˮyi ʼö ʼwo sɔ ˗zu ʼka bha, ʼyaa ˗tiaandhö ʼpö ˮkɛɛ ˗aˮslë ʼyaa ʼdhö wo ˗gɔ. ˗Kwɛ 2008
Amadu ˗ya ˗pö ꞊dhɛ yëbha, ʼwëë ˗dede˗ya ʼgü. ˗Yö mɛ ˗nu ʼgü pë ˗bhaasü ˗dede ʼkaˮdhʋ̈ tɛan˗ ʼka, ˮkɛɛ ʼwëë˗ ˗ya ʼgü. ʼWii ʼwëë ꞊slɔɔʼgbɛ˗dhɛkpaɔyi ˗bha, ʼyö ˗kë ʼwëë˗ ˮgblüdo (5000). ˗A ʼdhɛ ʼö ꞊ya dhi ˗nu˗gɔ, ˗wo ʼwëë˗ ˮgblü do ö ˗ta ˮsaɔdo (8000) ˗slɔɔ. ꞊Ya kë ˮdhʋ̈ kö ʼö süʼwëë˗ ˮgblü ˗kaɔng˗yaaga (150.000) ˗bha ʼö yö ʼka ˮgblü ˗kaɔng˗yiisiö ö ga ˮsaaga
(240.000) ˗bha, wo˗ ˗lɔɔ ꞊në wo bha. ꞊Ya kë ˮdhʋ̈ kö ˗dhɛbha˗ ʼgü, kö ˗ya ˗zɔn ꞊dhɛ yë ˗bhaasü ʼyaaʼdhö. ˗Ziaanwo, dɔ ʼö ʼkwa˗ wo ꞊dhɛ ya, yë ʼö mɛ ˗nu ʼwo˗ ˗dhɛ yë˗bhaasü kö yö ꞊në ꞊naɔ꞊ya ʼto˗ ʼgü. ʼÖ ˗ya kë këwɔn ˗zë ʼka, kö ʼmɛ ʼö ˗kɔ ꞊ya ꞊mɔɔ ˗bha, ü ˗mɔɔ ˗bha ʼü ü bha pë ˗kë ü ʼflëë˗ ʼgü. ʼWɔn ʼdhɛ ʼkö bha, ʼyöö˗ ˗wɔn ʼyaa˗ ʼgü. ʼWɔn ʼö ˗gban ˗potaasü ˗wɔn ˗bha. ʼWɔn ʼö ˗ban slaaˮ ˗wü ˗nu ˗bha
. Wü ˗nu ʼö ʼwo˗tosɛa ˗kë mɛ ˮbhɩɩ˗ nu kwa ˮpiʋ̈,  ʼö ʼwo ˗kë: ʼgbɛn˗ ˗nu, ˮgwannë (yɔɔnˮ ˗nu, ꞊wɔɔ˗nuwaadengdëmlɔɔ ˗nu ʼkabha, ˗a ˗nu zua ˗sü zü ˗yö kë ˗bho ˮsu ʼö ˗kë˗gblɔgɔn ʼka ʼö ˮkwi˗zë ʼö˗ bha ˗dhɛAvrilö bha, ˗a ˗bha ˗dhɛkpaɔyi ˗kaɔng doö ga do ʼka ʼpö˗ ˗nuʼö ʼwo ˗kë Azope, Alepe, Agbovilö ˗nu ʼkabha ʼgü. ˗Dhɛkpaɔyi ˗kaɔng do(10)ʼgbaandhö ꞊në ʼö wü ˗naa ꞊dhɔtrɔɔ ˗nuʼwo kë ˗kë ˗a ˗bha. ˮKwi ˗pö ˮpɛpɛ ˮdhɛʼkö ʼwo to, ˗a ˗nu ˗bha yöö kë ʼpö. ꞊Ya kë ˮdhʋ̈ kö ˗kwa kwaˮtʋ dɔ kwa ˗ta ˗së ʼkakö kwa ˗bha yi ꞊ya꞊loo, kö ʼya ʼdho këkwa tiiʼ ʼka ˗wɔn ʼka. Guvɛɛnöma ˗ya ˗pö꞊dhɛ, kö wü ˗nu bha ˗a ˗nu zua ˮtʋ̈ ng köbha kö ˗yö ziö ʼmɛʼkö ˗a ˗bha wü ˗nu˗ta, ˗a ˗nu zë ꞊në woo˗ wo. ˗A ˗dhiang ʼyii ʼdho ʼdho˗ ˗dhɛʼbha ˗bha ʼbha ʼgü. ˗A ˗gɛn ˗mü ꞊dhɛ wü˗naa ˮyua bha, kö ˗yö kë ˗nu ˗bha, kö ˗wo mɛ ʼkun, ˗a ˮdhiʋ̈ ˗ya ˗dhɛ ˗mü ʼmɛ ʼö ʼwokun bha, ˗a ga ˗sü ʼka. ꞊Minisü ʼö ʼwɔnʼdhɛ bha ʼö ˗gban ˗a˗bha bha, ˗ya ˗pö ˗da ʼö ꞊dhɔtrɔɔ ˗nu woobho wü ˗nu zua ˗sü˗bha bha, ˮsu ꞊plɛ ꞊në ʼö woo kë˗ ˗bhaˮKɔdivua ˗sɛ bha, ˗a ˗to ˮdhʋ̈ ˗sü ʼgü. Mɛtii ˮsɛ ˗nu ˗toˮdhʋ̈ ˗sü ʼgü, ʼmɛ ˗nu ʼo ʼwo ga ˮyua ˗nubha ˗a kɔɔ, ˗wo mɛ mɛ ˮgblü ˗kaɔngˮsɔɔdhü(50.000) ˗kwɛ ˗bha ˮkɛɛ ˗aʼkpii˗ ˗dhɛ ˗yö ˗kë ʼnë˗nu ꞊në˗ ˗nu ʼka. Kaa˗ ˮKɔdivua ˗sɛya ʼgü, ˗a ʼgbɛn˗ ˗naa ˮyua oo, wü ˗kpɛɛ ˗nu ʼwo ˗tosɛa ˗kë mɛˮbhɩɩ˗ ˮpiʋ̈ ˗a ˗nu˗bha ˮyua oo, ˗a ˗nu nu ˗sü ˗dede kö ˗womɛ zë, ˗a zü ˗yö ˗bho ˗kwɛ ˮgblü ꞊plɛ ˗waa˗kwɛ ˮsaɔdo ꞊në˗ ʼgü(2006). ʼWɔn ʼö ˗gban troo ˗nu ˗bha mɛ wɔkɔ ˗nu ʼgü
ˮTan bho ˗mɛ ˗nu ʼö ʼwo ˮkpʋngtaa ˗a ˗nu ˗kpan ʼkpii˗ ʼö woo bho wo ʼkwëë3

ˮNimlʋʋ 22
Danwo pö ˗mɛ ˗nukwaa˗ ˮsu ʼö ˗kë˗gblɔdhe ʼka, ʼö ˮkwi ʼdhö ö bha pë ˗dhɛʼzuɛnbha˗a˗dhɛkpaɔyi ˗kaɔng do öga do ʼö sü ˗bha, ʼö yö ʼka ˗a ˗kaɔng do ö gaˮsɔɔdhu ˗bha (11-15), ˮtan bho ˗mɛ ˗nuˮgblʋ̈ gblʋ̈ʼöʼwoˮkpʋngtaa, ˗a˗nu꞊gban ˗wo ˗dho wo ʼkoyö ʼka mɛ tii ˮsɛ ʼbha ʼöʼwo˗ ˗dhɛ Kuba ʼö ˗ya˗sü ʼa ꞊Dhamlɛɛkɛn˗dhɛ ˮsɔɔ ʼnë ʼbha wobha, ˗a ʼgü ˗dhɛkpaɔyi ˮSu: ˗Gblɔgɔn kpö bha˗ ʼka ˗kwɛ do ya(2008) ʼgü. ˗Kwɛ 2008
Dhiang ˗wo kpɛnngdhöʼö mɛ ꞊gban ʼnii˗ yöötan ˗a ˗bha ˮiin ʼö dhoʼto˗ mɛ ꞊gban ˮtʋʋdhöyö ˗mü: Mɛtii ˮsɛ waaKuba ˮiin Aflikö waaKuba ʼgü ʼwo Kɔnnggo ˮsɛʼgü, ʼwo˗ ˗nu ˗dhɛ ˮPikungme, ˗wo ˗dho ˮtan ʼö ˗gban ˮbü ʼgüˮtan ˗bha, ˗a bho˗ ˗dhɛ bha ʼgü˗dedewo꞊sɔbhɛɛ ʼka, kö ˮtan ˗bho ʼka ˗pë suu ꞊gban˗suu ꞊gban ˗nu ˗wa ˗nu˗gɔ ˗nu wo. ˗Dhɛ bha˗ ʼgü, ʼwɔn ʼö ˗gban mɛ baa˗ ˗kɔ ˗deeˮiin ʼzü mɛ sɔ ˗da ˗kɔ˗dee ˗bha, ˗wo ˗dho ˗zɔn ʼdɔɔndhö. Mɛtii suu ʼbha ˗nu ˗woˮkpʋngtaa ꞊dɛɛ, ʼwo ˗tun ˗dedewo ꞊kö ˮbü
ʼWɔn bha˗ ˗ta, ʼmɛ ˗nu ʼö ʼwo dho kë˗ ˮtan bho˗mɛ ˮgblʋ̈ gblʋ̈ ˗nu ʼka ʼö˗kɔ dho ˮyɛ ˗a ˗nu ˗bhamü, ˗wo ˗dho ꞊mɔɔ mɛ ˗kaɔng ˮsɔɔdhu ˗nu˗bha ʼö ʼwo˗ ˗nu ꞊trɔɔnnu. ˗Kwaa ʼwɔn dɔ˗ ʼka ꞊dhɛ ʼö yöö kë kubaˮdhʋ̈ bha, ˗a ˗blɛɛsü ꞊nëyöökëˮkpʋngtaadhɛ ˗to ˮdhʋ̈˗sü ʼgü bha. ˗Kwaa ʼwɔn dɔ ꞊dhɛ ˮkpʋngtaadhɛ˗yö ˮpɛ ˗sü ʼka˗ ʼgüˮsɔɔdhu. Mɛtii ˗nu kwa ˗bha ˗kɔ ˮpɛɛn ˗yö mü, ʼyö ˮkwi ˗nu ˗bha ʼdhöˮpɛ ˗sü ʼka ˗yiisiö. Troo ʼkpii˗ bha kë ʼöyöö wo ˮdhʋ̈ bha, ˗a ˗gɛn ˗mü ꞊dhɛ kë ˮdhʋ̈kö ˗yö kë mɛ ˗nu ˗kpanʼkwëë˗ ˗gɛn ʼbha ˗nuʼka mɛ ˮbhɩɩ˗ ˗nu suu꞊gban ˗gɔ. ˮYɩɩ ˗wɔnGɔndënë do ʼö ꞊dua ö ˗dea ꞊geebë ˗gɔGɔndënëdobha ˗a ˗dhɛ ˮDaan˗. ʼMɛ bha ʼyö ꞊geebëˮgbɩɩ˗ do kun ʼyö nu ʼka ö ˗gɔ ʼkɔdhi ʼgü kö˗yö dümɛ ˗nu zë. ˗Aga ʼyö ö bha mɛ ꞊gban
꞊loo ʼko ˗ta ʼyö˗ pö öbha boo ˗glɛɛn bha ˗dhɛ :«Boo ˗glɛɛ, kö ma dhebë ˗nu ˗wo dü, ˗a ˗nu zë. Ma ꞊në ʼapö. Kö ma ʼnë ˗nu ya mɛ ʼbha ˗yö dü kë ˗a
zë. Kö n ˗dega ʼzlaan ʼö ˗ya ya, ˗yö dü kë, ʼbha ʼdho ˗a ˗maawɔnʼto˗. ˗A zë. Kö mang ꞊de ʼpö kö ʼa dü kë, ɔɔˮ! ɔɔˮ!» ʼYö˗ ʼzlaan ʼdhö pö˗ ˗dhɛ: « N ꞊dhoo, ʼbha ꞊sua kë. ˗Më ʼö ˗kë ʼyöö ʼbhaapö ˗yö ü zë » ˮGwënng«˗Gleng ˗yö ꞊dhɛ sɔ ʼdhö, ʼmɛ ʼö ö ˗bha kun ˗së ʼyö ˗dhii ʼyaa ˗ya ˗bha» Pë ˗Wlangda ˗süKwaa˗ ʼsëëdhɛ do ˗yö yö ˗süʼka ˮkpɛnng ʼö ˗kë ꞊dhɔtrɔɔʼsëëdhɛ ʼka ʼwo˗ ˗dhɛ ʼPë ʼö
Nu Yua ʼka. ˗A ˮdhɔɔ ˗bha ˗Yö ˮMaadhö Pasitëë Iba Andreˮpiʋ̈ UEESO. ʼYö ʼbha ʼdhö Ibɛɛ ˗gɔ. ˗A ˗bha ˮnimlɔɔ ꞊nɛ: 06107157
ʼWɔn yaa kë ˗sü ꞊ya sɔ ꞊dɛɛ ˗dedewo
ʼNë dhebë ʼnë ya, ˗a ˗kwɛ ˗yö kaɔng do ö ga do ʼyö dho ö dhuëë˗ ꞊keng˗ ʼyö˗ dhuëë bha ʼö ʼgu
ʼKa ka bo ʼsëëdhɛ ya˗ ˗wo pö ˗sü ʼka, ʼwɔn ʼbha ꞊ya kë ka ˗gɔ kö ʼka pö yi ˗dhɛ, ˗ka ʼsëëdhɛ kë kö ʼka bɔ. Yii˗ ʼdrɛsü ˗mü 08 BP 857 Abidjan 08 ʼka. Tel. 08 18 08 88 / 06 39 04 88 ʼMɛ ˗nu ʼö ʼwo ʼsëëdhɛ ʼö ya˗ ˗kë, wo ˗mü ꞊Sai Zoziasü,  ˮDhɔɔgbö Zafe, ꞊Kesɩ Mɔyan Dhifɔngsü, Valangtɛn Vidrinö waa4 Edhɛna Pɛdhɛkwalösökaya ʼö˗ ˗nu ꞊gban ꞊plɛ ʼwo go Dhusi ʼö ˗da ˮAnɛsü ʼö go ʼSuisü,  ˗a ˗nu ʼka. 
ˮNimlʋʋ 22
ˮsu: ˗Gblɔgɔn dɔ˗ ˗bha. 5
˗Kwɛ 2008

ˮNimlʋʋ: 22 ˮSu: ˗Gblɔgɔn ˗Kwɛ 2008 		 ˮSu ˗bha ʼsëëdhɛ ˗mü		ˮGwɛɛtaawo

ˮNimlʋʋ: 23 ˮSu: ˗Gblɔdhe ˗Kwɛ 2008 ʼWƆN ˗TAƆNG ˗MA ʼGÜ ʼSËËDHƐ
˗Pamɛamɛ ʼö ˗këkwaa˗ naɔ ˗ma ʼgüʼsëëdhɛ ʼka bha, ˗a ˗bɛn zë ˗mɛ ˗nu yi ka faan̈
		 ˮSu ˗bha ʼsëëdhɛ ˗mü		ˮGwɛɛtaawo
Ü faan dɔ ü ˗dewo draan˗ ˗sü ˗bha
˗dɔ, ˗Gblüdë ˗a ʼnë˗nu kö ʼka ka faan dɔ ˗a˗wo pö ˗sü ˗bha˗dedewo. Kwa ˗dega ˗a ʼwɔn ˗së ˗mü. Yi˗ ˗dhɛ ka ˗gɔ kö ʼka ka ˗de ʼkunʼmɛ ˗nu ʼö ʼwaa mɛ ˗nufaan dɔ ʼwɔn ʼbha ˗bha, ˗a ˗nu ˗gɔ. Kö ʼka ma ʼka ꞊gwëë bha ʼaa ˗yö ˗oo? didhɛtëë zeneralö ʼkaʼBiya. ʼWɔn bha ˗a zuëˮ꞊niidadhe ʼkpii˗ ˗yö kë˗kë ʼBiya, kwaa˗ ˮsu ʼö ˗kë ˗gblɔdhe ʼka bha, ˗a ˗bha˗dhɛkpaɔyi
˗kaɔngyaaga ö ga do˗naa ʼka (31 ʼmɛ˗). Kwaa˗ ꞊danwo pö ˮsɛ ʼgü ˗wɔn
˗Duɛɛ ʼkpii˗ ʼö kwaa˗ ʼnëdo ʼö˗ ꞊slɔɔ
˗Lua ˮZɔɔmi˗Lua ˮZɔɔmi bha, ˗yö ˗kë kwaa˗ danwo pö ʼnëʼka ʼyö go SangtaaGbiaangwinng ˮsɛ ʼgü. Kwaa˗ ʼnë bha ꞊në ʼö˗waa kë didhɛtëë ʼkpii˗ ˗
dede ʼka. ˗Yö ˗gun ɛngziöniëë ʼka, ˮkɛɛ ya kë ʼwɔn ˮpɛpɛ ʼö ˗gbanˮsënng, diama… ˮsiʋ̈ ʼbhü ˗nu ˗wɔn ˗bhakwaa˗ ˮKɔdivuaa ˗sɛya˗ ʼgü, ꞊në ya kë ˗a Mɛ ˗nu ˗wo ˗kë ˗nu˗dedewo.                              .                              ʼen .  : 1. c, h, j,     x        . 2. r             d ʼun  .       de  :     Aaˮkaa Anˮgan Aansaan aɔkaɔ aɔnʼdaɔn  bh˗bho dhdhe Kwaa ˗sɛee ˮKɔdivuaa꞊wee 'gü ˗wɔnɛˮpɛ ɛɛ ʼWɔn꞊wɛɛ  ˗nu ˗bhaʼö ˗gban ꞊klangɛn˗gɛn Dhiooʼöɛɛn꞊gblɛɛn ëpë 
ëëënëënɛaɛangwiniinɩɩɩkwng1ooɔɔnɔɔnöööuunuun
ˮkëëʼkën꞊klëënˮkpɛagɛanˮ˗gwëˮbinˮiinˮwɩˮgbɩɩ ꞊kwaagbeng˗zooʼpɔˮyɔn꞊yɔɔnpötööˮsubun꞊yuun
üʼgü üüˮgüü ün꞊blün üünglüün ʋ̈ˮgʋ̈ ʋ̈ʋ̈ˮbhʋ̈ʋ̈ ʋˮtʋ ʋʋˮtʋʋ ˗Wo ʼdho ˗kɔ (   )              +      +      +      +      +      +  

ˮNimlʋʋ 23
ˮSu: ˗Gblɔdhe ˗Kwɛ 2008
˗Kwaa ˮKɔdivua ˗sɛ ʼgü ˗wɔnMɛ ˗nu dhongdhe ʼö kwaa˗ ˮsɛ ʼgüDhongdhe ˗wɔn ʼö yaʼwo ˗ya pö ˗sü ˗bhakwaa˗ ˮsɛ ya˗ ʼgü, ˗a yi ʼnë ʼbha ˗ya ꞊gwëë. ʼWɔn bha ˗yö ˗gban ʼmɛ˗nu ʼö ʼsëëdhɛ ˮwɛɛʼbha ʼyaa˗ ˗nu ˗gɔ, ꞊në ˗a ˗bha. ˗A ˗wɔn ʼgü, ˗wa ˗dhɛ ʼmɛ ˗nu ʼö ʼwoˮdhʋ̈ bha, ˗a ˗nu ˗gɔ kö ˗wo woo˗ ʼsëëdhɛ kë. ʼKwa˗ pö ˮdhʋ̈ kö kwa˗ ˗
pö ʼkaatö didanngtite. Waa pö woo˗ kë, ˗wo ˗mɔɔ ˗a ˗bha ʼö ʼwo dhowoonɛsanngsüʼsëëdhɛ ʼka ˮiin ya kë꞊dhɛ ʼyaa ü ˗gɔ, ü ˗mɔɔ ˗bha ʼü dho ü ʼkpɔ ˗mɛ˗nu bha, mɛ do ˗bha ʼsëëdhɛ ʼka. ʼKö ʼzü ꞊wa ga, ü ˗mɔɔ ˗bha ʼü dho ga ˗a ˗naa ga ʼsëëdhɛbha˗ do ʼka kaa˗ ü dɔ
˗mɛ do ʼdhö ꞊dhɛ üˮsɛɛ˗ ʼdhö. ꞊Ya ʼgo˗ ʼdhɛ bha˗ ʼgü, ˗kwaa ʼwɔn dɔ ʼka ꞊dhɛˮkunmana ˮbhlëng ʼnë(ˮSu Plefe) ˗nu bha, ˗a ˗nu këng ˗yaaga (300) ˗nu ˗wo ˗ya ˗sü ʼka ʼnuˮkwi ˗pö ˗nu ʼgü. ꞊Ya ʼgo mü, kwaa˗ ˮsɛ ˗kɔ ˮpɛɛn ˗nu ʼgü, ˮsu Plefe ˗dee ˗nu ꞊wa nu ˮsɛ ˗kɔ˗kaɔng ˗yiisiö ˗dhɛ (40). ˗Dhɛ ˗nu bha ʼdɔɔndhö, ʼMɛɛ ˗nu ˗waa wo ˗dɔ˗bha ˗nu ˗wo ˗dho këʼsëëdhɛ ˗nu ʼö ʼwo ˮdhʋ̈bha, ˗a ˗nu kë ˗dhɛ ˗nu ʼgü. ʼWɔn ˗nu bha ˗wo ˗këˮdhʋ̈ kö kwaa˗ ˮsɛ ˗yöʼwaannu ˗së. ˮKpʋngtaadhɛ ˗wɔn ˗bhaMɛtii ˮsɛ ˗nu˗wo saanˮ ʼgüˮKɔdivuaa, Buukina, Kamerunö, Senegalë, Gabon, Gine, Etiopi, Gana, Sudan, Uganda, Burɔngdi, Tiadë, Somali, Lezoto, Zingbawe, Eritre, Liberia, Moritani... ˗Më ꞊në ˗kë ʼyö pë꞊gban sɔnng ʼdhö ˗daʼgü ꞊dhɛ ˗kɔ bha˗ ʼdhö? Kë ʼö wo ˮdhʋ̈ bha, ˗a ˗gɛn ˗blɛɛsü ˗mü ꞊dhɛˮsɛgɔ ˗nu ʼwo ˗këʼƐngdë, Tailanngdë, Viɛtënamö, Ezitö ˗nu ʼka ʼö mɛtii ˮsɛ ˗nu ʼwogun ˗mlü ʼdhɔ sië ˗a˗nu ˗gɔ bha, ʼwaa wo ˗kɔ bho ʼzü woo˗ ˗mlüʼgü kö ˗wa ˮdhɔɔdɔ. ˮKɛɛ kö Tailanngdëbha, ꞊në ˮsɛgɔ ˗blɛɛsü ʼö ˗mlü ʼdhö˗ ʼgüˮkpʋngtaa, ˗a ʼka. ʼƐngdë꞊nëˮsɛgɔ˗yaaga˗naaʼka. Viɛtönamö ꞊në ˗a˗kaɔngdo ö ga ꞊plɛ˗naa ʼka ʼyö Ezitö ʼöˮsaɔplɛ ˗naa ʼka. Tailanngdë ˗ya ˗pö öbha ˗mlü bha yöö˗ ʼtoö bha ˮsɛ ʼgü ˗mɛ ˗nu꞊në˗ ˗nu ˗gɔ. ˮSu ʼö ˗kë ˗gblɔgɔn ʼka bha (Avil) bha, ˗a ˗dhɛkpaɔyi ˗blɛɛsü (1) bha, ʼyö ʼƐngdëʼöpöʼgbaandhö ꞊dhɛ ʼyiiʼdho ö bha ˗mlüˮdhɔɔdɔ ˮsɛ ˮwɛɛ ˗nu˗gɔ ʼzü. ʼYö ˮsu ʼö ˗kë ˮzrʋ ʼka(maasë) bha, ˗a ˗bha ˗dhɛkpaɔyi ˗kaɔng ꞊plɛö ga ˮsaaga (28) bha, ʼyö viɛtönamö ʼö ˗kɔ˗mlü nu ˗sü ˗bha. ˗A ˗dhɛkpaɔyi do bha ʼzü, ʼyö Ezitö ʼö ö ˗bha ˗këʼka ʼpö. ˮKɛɛ ˗a ˗bha ʼkö bha, ˗ya ˗pö ö dhokë ˮdhʋ̈ ˮsu ˮsɔɔdo ꞊në˗ ʼka. ʼSiinö ˗sɛ ꞊de ʼpö ꞊ya ö ˗bha ˮdhiʋ̈ʼgbaannu. ˮSɛ ˗nu ʼkö ʼwo bha, wo ˗zë ˗mlü ˗saan ʼyaa ˗nu ˗bhatongtongdhö. 2
ʼWɔn bha ˗a ˗kë ˮdhʋ̈˗sü bha ʼgü, ˗yö ꞊gbɔɔn ˗sü ʼka kwa ˗ta. ꞊Dozinng ˗ziaan ʼö ˗dhɔ ʼyaa mɛ ʼgbɛ këya, ˗a bhɔɔ ʼö gun ʼwëë˗ ˮgblü ꞊plɛ waa ʼwëë˗ këng ˮsaɔdo(13.000) bha, ꞊ya kë ʼwëë˗ ˮgblü ˗yaaga(15.000). Saanˮ bha ˮsɛ ʼgbɛ˗dede ˗wa ʼgü ꞊dɛɛ. ʼPë ˗nu ʼö ˗nu sɔnng ʼdhö˗da ˮdhiʋ̈ bha, wo ˗mü: ˗mlü, ˮnɔnɔ, ˮyɔn, ʼbluu˗ ˗bi, ʼsanngsü ʼö 
ˮNimlʋʋ 23
˗da ʼka ˗a ˮwɛɛ ʼgbɛ˗dede ˗nu ˗bha. ʼBiya˗blɛɛsüʼgü, dhebë ˗nu ˗wo ˗dhotöö ʼnë (panie) ˗nu ꞊në ˮsu: ˗Gblɔdhe ʼka ˮdhɔɔ ʼkwëë˗. ˮKɛɛ dɔ ʼdhɛ ʼö ʼkwa˗ wo꞊dɛɛ ya, ˮmlang ʼnë ˗nu (sase) ꞊në ʼö ʼwo ʼkun ʼka wo kwɛɛ˗. ˗Kwɛ 2008
ʼWëë˗ ˗wɔn ˗dede ˗mü. ꞊Dhooko ˗nu, ʼyuöö ˗yɛ ˗sü ˗nu, ˮnɔnɔ ꞊kplü ʼkun ˗sü ˗nu, sipageti ˗nu ʼö gun
˗bhö sië ˮdɔɔka, ˗a ˗nu ꞊gban ꞊wa kë ʼwɔn ziiˮiin ˗kwɛ ˗zlaan ꞊në˗nu ʼka ˮtʋ̈ng ya˗ ʼgü. o) ˗mɛ ˗nu ˗zë ˗waa zü bho ˗a yi ꞊ya ꞊gwëë. Mali ˗dhɛ ꞊në ˮsɛ˗blɛɛsü ʼka mɛtii ˮsɛ ˗nuʼö ʼwo ʼyënng˗ ˗pö ˗zianʼka bha, ˗a ˗nu ʼgü. Zatrofabha, ˗yöʼsanngsü ꞊në nu. Waa ˗bhö ꞊dhɛ köng (kpɛɛ), kaa, sö, ʼö ʼwo ʼsanngsü nu ˮkɛɛ ʼö ʼwo˗ ˗nu ˗bhöbha, wo ˗zë ˗a ˗nu ʼdhö. Zatrofa bha ˗yö ˗dhi ˮsɛˮkpɛa ʼgü ʼpö. ˗Ziaanwo ˗yö ˗dhi ˮsɛ ˮkpɛa ꞊në˗ nu ʼgü ʼgbɛ ꞊dhɛ Mai, Buukina, Senegalë ˗dhɛ ˗nu ʼdhö. ʼö ˮkɔdivuaa, yö ˗dho dhi ʼpö ʼKɔdhɔgɔ ˮpɛɛn ˗nu ˗ta. Pë bha, ˗a ʼtɔngdhö do ˗yö ʼwëë˗ ˮgblü ˗kaɔng yiisiö ö ga ˮsaaga(240.000). . Mɛ ꞊slɔɔ ˗pë ˗nu ˗wɔnTapë ˗dee ʼö ˗nu, ʼwo˗ ˗dhɛ Zatrofa Tapë ʼö ˮdhʋ̈ bha, ˮdhü ˗mü. ˗A ga ˮyi bha, ʼyö ʼwo˗ ˗kë ʼsanngsü ʼka. ˗A ta ˗sü zü ꞊ya bhokwa ˗gɔ ˮkɔdivuaa ˗sɛya ʼgü ˮyɔnbhʋklɔɔ(Dingbokro) ˗dhɛ waaTaabo ˗dhɛ ʼgü. ˗A didhɛtëë ʼö ˗kë AnɛtWlozie ʼka, ˗ya ˗pö pë bha ˗a ˮkadhi ˮgblüdo(1000) ꞊në yöö ta ꞊kö ʼpö˗ ˗dhɛ ʼwo˗ ˗dhɛFɛtɛasu ˮYɔngbhʋklɔɔˮpɛɛn ˗ta. ˗A ʼdhɛ ʼö˗ ta ˗wɔn ʼdhö ʼdhö Taabo˗yö ˗dho kë˗ ʼgbɛ. ˮKadhiˮgblü꞊plɛ(2000). ʼPödhɛ ʼö ˗kë Usu ˗dhɛ ʼka, ˗a ˮkadhi këng do (100) ꞊në ꞊ya ta ꞊kö. Pëbha, Bhangbhakɔɔ(Banngbak ʼWɔn ʼö ˗gban ˗potaasü ˗wɔn ˗bha. ʼ ꞊Bhöö ˮiin ꞊bhlü ˮyɔn bha, ꞊bɛdhɛ ˮgbɩɩ˗ ˗mü . ʼMɛ ˗nu ʼö ˗kë꞊dhɛ ka ga ˗yö ʼkoˮdhiʋ̈ ˗dhɛ ˗nu ˗wo˗nɛɛsü ˮiin ʼö kakpiöö˗ (kploogɔ) ˗nu, ˮiin ka ko ˗nu ʼwo to nɛɛsü bha, ʼka ʼdho ka ˗de sëëbho ʼzü꞊bɛdhɛ ˮwɛɛ ʼbhamɔɔ˗ ˗sü ʼka. ˗Kaa ꞊bɛdhɛ ˮgbɩɩ˗ ˗ga. ˗Ka ꞊bhöö ˮiin ꞊bhlü
ˮyɔn mɔɔ˗ kö ʼka˗ ziösië ka ˗dhɛ ʼö to˗nɛɛsü bha, ˗a ˗dhɛ ʼgü. ˮVaandhö ˮwɛ ꞊ni kö ʼka kaˮklʋ̈ ʋ̈klʋ̈. 2) ˗ka ˮtukpɛ ʼsü. ʼKa ka bo ˗yabhabha, ˗a ˮkɛɛ bho ˗sü ʼka˗ ˗bha, ˗kaa dhiëë kö ʼka˗ ˗da ˮtukpɛˮpiʋ̈ ʼka˗ ˗nu ˗kpa. ʼKa ka bo˗ ˗kpa sü ʼka köʼka˗ ʼkpɔ ka ko bha˗ bha. ʼMɛ ʼö ꞊bɛdhɛʼdhɛ bha˗ ˗zɔn, ˗wa ˗dhɛ Tɔnngga Lazaa. Ko kë ꞊bɛdhɛdoseng do ꞊nɛ: 1) ˗Ka ˗yabha ʼö ˗kë ai ʼka bha, ˗a kpö ˗yaaga ʼsü. ʼGü ˗kplüdhe: ʼMɛ ö ü ʼgü ꞊ya˗kpü, ˗a ꞊bɛdhɛ ꞊nɛ. ˗Bhö ˮsɛɛ ˗slëë ˮkpɛa˗bibho. ʼBha ꞊kpëng, ˗a ˗bi bha, ʼü˗ kaan˗ ˮkaflɩɩ ˮyi kakö ʼü mü. Yöö do bha, ˗yö zuëˮ kë ꞊bɛdhɛ ʼka. ʼWɔn ʼö ˗gban troo ˗nu ˗bha mɛ wɔkɔ ˗nu ʼgüSeku Bhangbha (Banngba), ʼö gun ˗dhoo kpö ˗zuö ˮgbɩɩ˗ do ʼka, yaa mü ʼzü ʼSeku ˗bha ˮyua bha꞊ya ꞊gwëë˗ ˗bha. ˗Yaa sëë ˗dedebho. ˗A ˗wɔn ˗yö ˗sɛɛ ˮkwi ˗a ˮsu ʼö˗kë avrilë ʼka ʼö kwa ˗zëʼkwa˗ ˗dhɛ ˗gblɔgɔn
bha, ˗a ˗bha ˗dhɛkpaɔyi ˗kaɔng do ö ga ˮsaagaʼka ꞊dhɔtrɔɔ ꞊plöö ˗dhɛ3
ʼkpii˗ ʼö Trɛsiëvilë ʼBiyabha ꞊në˗ ʼgü, ʼyö˗ ˗wɛɛ ˗yö bho Wiliamvilë ˮsu

ˮNimlʋʋ 23
do bha ˗a ˗dhɛkpaɔyi˗kaɔng ꞊plɛ ʼka. ʼSeku ˗yö kë ö bha꞊badhong ʼkpii˗ ˗blɛɛsü˗zuö dɛnnggele Odiene
ˮSu: ˗Gblɔdhe ʼgü. ʼYö go mü ʼyö ˗da Aflika ʼgü, ʼyö ˗da ꞊tɔn Asɛkö ʼgü. Wo ꞊në ʼwo kë ʼkupö ʼö gunSenegalë bha˗ sü 1992. ˗Kwɛ 2008
˗Yö kë ꞊badhong ˗zuöʼpö Gabɔnng ˗mɛ ˗nukpö ʼgü. ꞊Dhɛ ʼö go mü ʼyö dho Staadë ʼö ʼBiya˗a ʼgü. ˗Yö ˗to mü ꞊naa ʼyö ˮyua ʼdhö˗ kun. ˗Kwɛ ˮsɔɔdhu ꞊në˗ ˗këˮyua bha˗ ʼgü. ˮYɩɩ ˗wɔn˗Mɔɔsii mi do ʼö nu ˮKudivuaaʼWɔn ya ˗a yi꞊gwëë kö ˮKɔdivuaa˗sɛ ˗yö ˗tun ꞊kö ˗së˗dedewoʼwëëga˗wɔn ʼgü. ˗Mɔɔsii mi bha ʼyö ʼwo˗ pö ˗dhɛ ˗a ˗nu ˗gɔ mü꞊dhɛ ʼwëë˗ ˗yöˮkɔdivuaa. ˗Aga ʼyö trɛng˗ sü ʼö nu ʼö
꞊loo ˗Buakɛɛ. ˗A ˗go trɛng˗ ʼgü ˗sü ꞊nëˮgbɩɩ˗, ʼyö ˗kpan ʼwëëgaˮsɔɔdhu˗bha ˮsia˗. Kö ˗yaa pö: «A ʼwëëga, ʼbhaa dɔ ʼmaa ꞊loo˗zë bho ˗ee?» ˮGwënng«ʼMɛ ʼö yöö ö bha ʼgbɛn˗ zë, ʼyö˗ pö ˮfii ˗ya ˗bha» ʼMɛ ʼö˗ ˗dewo ˗dhɔ ʼyaa˗ kë, ʼyö˗ pö: n ˗dewo draan˗ sü yöö ʼdho n ʼka ʼmɛ. Pë ˗Wlangda ˗süKwaa˗ ʼsëëdhɛ ʼgbɛ ˗wo ˗dho˗wo ˮkpɛnng ˗kwaa ˮsu ʼö ˗kë˗yrü ʼka ʼö ˮkwi ʼdhö˗ ˗dhɛ
desanngblë bha, ˗a ˮdhɔɔgɔ ˗totaama ˗sü ʼka. ꞊Dhɛ ˮdhʋ̈ kö ˗kwa kwa ˗baa ʼkwa
ʼwëëga ʼnë ʼbha ˗ya kwa ˗kɔˮsɔɔ. ʼWɔn ˮvlaanvlaan ˗nu ʼwo kë ˗sü ʼgü ꞊dɛɛ. Dhebë ʼnë do ꞊në ʼö ꞊draanglɔɔ ˮkɛɛ ˗ta ˮdhɔɔ ʼkwëë˗ yö ya dhebë ˮwɛɛ ʼbha ʼö gun öbha ˗fluu kë sië ˗kpinng ˮdhiʋ̈ˮdhɔɔ ʼkwëëdhɛ do bha˗ ʼgü, ˗a ˗gɔ ˮyɔn ˮwɔn ˗sü ꞊bhaa. Kö ˗kwaa ˗kë ˗së, ʼkwa ʼdho glɔɔ ˮkɛɛ ˗zuö ˗kɔ ʼö ˗dhi kwa dhɛ ˗a ʼka. ʼkwa ʼdho kë ʼwɔn yaa kë ˗mɛ ʼka kwa këyɔɔ ˗nu ʼka. Ü ˗bha ꞊ya kë ʼwɔn ˗së kë ˗sü ʼka, ʼyö ˗Zlaan ꞊de ʼpö yö dho ü ˗ta ʼkun˗. Kö ʼbha˗ ʼgü kö Atanna ˗yö ü ˗taʼkun bha ʼaa ˗yö kë! ʼKa ka bo ʼsëëdhɛ ya˗ ˗wo pö ˗sü ʼka, ʼwɔn ʼbha ꞊ya kë ka ˗gɔ kö ʼka pö yi ˗dhɛ, ˗ka ʼsëëdhɛ kë kö ʼka bɔ. Yii˗ ʼdrɛsü ˗mü 08 BP 857 Abidjan 08 ʼka. Tel. 08 18 08 88 / 06 39 04 88ʼMɛ ˗nu ʼö ʼwo ʼsëëdhɛ ʼö ya˗ ˗kë, wo ˗mü ꞊Sai Zoziasü,  ˮDhɔɔgbö Zafe, ꞊Kesɩ Mɔyan Dhifɔngsü, Valangtɛn Vidrinö waa˗ Edhɛna Pɛdhɛkwalösökaya ʼö˗ ˗nu ꞊gban ꞊plɛ ʼwo go Dhusi ʼö ˗da ˮAnɛsü ʼö go ʼSuisü,  ˗a ˗nu ʼka. 4 
ˮNimlʋʋ: 23 ˮSu: ˗Gblɔdhe ˗Kwɛ 2008 		 ˮSu ˗bha ʼsëëdhɛ ˗mü		ˮGwɛɛtaawo
ʼWɔn yaa kë ˗sü ꞊ya sɔ ꞊dɛɛ ˗dedewo
ʼNë dhebë ʼnë ya, ˗a ˗kwɛ ˗yö kaɔng do ö ga do ʼyö dho ö dhuëë˗ ꞊keng˗ ʼyö˗ dhuëë bha ʼö ʼgu dɔ˗ ˗bha. 
ˮNimlʋʋ: 24 ˮSu: ˮPlɛɛ ˗Kwɛ 2008 ʼWƆN ˗TAƆNG ˗MA ʼGÜ ʼSËËDHƐ
˗Pamɛamɛ ʼö ˗këkwaa˗ naɔ ˗ma ʼgüʼsëëdhɛ ʼka bha, ˗a ˗bɛn zë ˗mɛ ˗nu yi ka faan ˗dɔ, ̈
		ˮSu ˗bha ʼsëëdhɛ ˗mü		ˮGwɛɛtaawo
Ü faan dɔ ü ˗dewo draan˗ ˗sü ˗bha
˗Gblüdë ˗a ʼnë ˗nu kö ʼkaka faan dɔ ˗a ˗wo pö ˗sü˗bha ˗dedewo. Kwa ˗dega ˗a ʼwɔn ˗së ˗mü. Yi˗ ˗dhɛ ka ˗gɔ kö ʼka ka ˗de ʼkunʼmɛ ˗nu ʼö ʼwaa mɛ ˗nufaan dɔ ʼwɔn ʼbha ˗bha, ˗a ˗nu ˗gɔ. Kö ʼka ma ʼka ꞊gwëë bha ʼaa ˗yö ˗oo? Gbiaangwinng ˗dhɛ ˗nuʼgü ʼö ʼwo ʼsëëdhɛ bha ˗wo pö. ˮKɛɛ ʼmɛ ˗nu ʼö ʼwo kë to ʼmü ˮtʋ̈ ng꞊gban ʼgü wo ˗mü: Baba꞊TiëmɔkoSebasiɛn ʼö go ˗Tɛɛdhö꞊në gun ˗kwɛɛgbö ʼkpii ʼka. ʼYö mɛ ˗kpɛa ˗nu ʼwo gun Gɔɔn Izakö(˗Dakwɛɛpöö), ꞊Kesɩ꞊Dhuëng Giyɔngmë (Giaplö), Tɔnga Lazaa (ˮBhlɔɔdhö), ꞊KesɩDhifɔnngsü, ˗nu ʼka. Kwa dheebhang ʼö go
ʼDannëngdhö ʼwo˗ ˗dhɛʼLo Zafe, ʼö yö ꞊në yë bha ˗a ˗gɔ ʼö ˗gban ˗bha˗dedewo bha ʼö gunmü. Kwaa˗ ꞊danwo pö ˮsɛ ʼgü ˗wɔn
ˮMaadhö: ˗
Zaanwoplöö˗A ʼdhɛ ya ʼwɔn ˗së doʼö ˗kë ˗ZlaanwoplööˮMaadhö yö ˗mü. Kwaa˗ ʼsëëdhɛ ʼö ˗kë˗Zlaawo ʼsëëdhɛ ʼkaˮkɛɛ ˗mlɛɛ ˗dee ʼsëëdhɛʼka bha, ʼyö kwaa˗ ʼnë ʼgbɛ ʼbha ˗nu ʼwo˗ ˗wopö. Yë ö ˮdhʋ̈ bha, ˗a zü ˗yö kë ˗bho ˮsu ʼö ˗kë˗gblɛdhe ʼka ʼö ˮkwi ˗zëʼö˗ ˗dhɛ ʼmɛ˗ bha, ˗a ˗bha ˗dhɛkpaɔyi ˗kaɔng꞊plɛ ö ga ˮsaɔdo (26) ʼka, ʼyö˗ ˮdhiʋ̈ ʼdhö ta ˮsu ʼdhɛ ʼö dɔ˗ ˮpiʋ̈,  ʼö ˗kë ˮplɛɛ, (ʼzuɛn˗) ʼka, ˗a ˗bha ˗dhɛkpaɔyi˗kaɔng do ö ga ˮsaɔdo(16) ʼka. ˗Zlaan ʼsaa ʼgü, yë bha ˗a ˮdhiʋ̈ kë ˗ta ˗së. ˗Dhɛng ˗nu ʼö ʼwo kë nu yë bha˗ kë˗, ˗wo kë ˗go Gaangdhaˮsɛ ʼgü. ˗Kwɛ ˗nu ʼö ʼwo nu sië bha, padhɛɛ ʼö kwaa kwa ˮtʋ ʼto˗ ˗bha˗wo ˗dho nu˗ ˗nu ʼka. Mɛ ʼgbɛ ˗dede ˗wo kë˗goˮLʋgwaadhö, ˮSanggwinng, ˮMaadhö, ˗KwaˮZɛEmanuɛlënuwɛɛ ˗bho ˗dedewo. Yö ꞊në gun ˗dhɛng ˗nu ˮdhiʋ̈˗ziö wo ˗mɛ ʼka. Pasitëë Zonasü ʼö gun mü ˮtʋ̈ ngbha˗ ʼgü, ˗kwaa nuwɛɛ bho ʼgbɛ. ˗Yö ˗gun yi faan dɔ sië ˗kpɛawo waaPasitëë ʼKlisi ꞊Ya n ʼDhɔ
ʼö ˗tun ˗Zlaan ˗wo꞊klang˗ ˮdhiʋ bha˗ ʼdhö.                              .                                    de  :     Aaˮkaa Anˮgan Aansaan aɔkaɔ aɔnʼdaɔn  bh˗bho dhdhe ee꞊wee ɛˮpɛ ɛɛ꞊wɛɛ ɛn˗gɛn ɛɛn꞊gblɛɛn 
ëëënëënɛaɛangwiniinɩɩɩkwng1ooɔɔnɔɔnöööuunuun
ˮkëëʼkën꞊klëënˮkpɛagɛanˮ˗gwëˮbinˮiinˮwɩˮgbɩɩ ꞊kwaagbeng˗zooʼpɔˮyɔn꞊yɔɔnpötööˮsubun꞊yuun
üʼgü üüˮgüü ün꞊blün üünglüün ʋ̈ˮgʋ̈ ʋ̈ʋ̈ˮbhʋ̈ʋ̈ ʋˮtʋ ʋʋˮtʋʋ ˗Wo ʼdho ˗kɔ (   )              +      +      +     saa   +      +     gɛanˮ  +  
ˮdhüʼkɔdë꞊zɛ˗dhɔˮklang ʼyënng  ꞊gööscorpionkpuuʼ

ˮNimlʋʋ 24
ˮSu: ˮPlɛɛ ˗Kwɛ 2008
Kwaa˗ ˮKɔdivuaa ˗sɛ ʼgü ˗wɔnDhioo
ʼWɔn ʼö ˗gban ꞊klang˗ ˗nu ˗bhaʼö
˗Kwaa ˮKɔdivua ˗sɛ ʼgü ˗wɔn
ˮBhang ˗bha ꞊wɛnng ʼö˗ wo mɛ ˗ta ʼBiyaˮKwi ˗a ˮsu ʼö ˗kë ʼzuɛn ʼka ˮkɛɛ ʼö mɛ tii ˗nu ˗zëʼkwa˗ ˗dhɛ ˗gblɔdhebha, ˗a ˗bha ˗dhɛkpaɔyi ˗kaɔng ꞊plɛ ʼö ga ˮsaagaʼö gun ˮMaadhɔɔyi doʼka bha, dha ʼö ban ʼBiya, ˗yö kë ˗wɔ ʼgü ˮyaan ˗dedewo ʼö ˗dhɛga ˮpuu ʼö ꞊kpaɔ ʼka. Kaatie ʼkpii˗ do ʼbha ˗yöʼBiya, ʼwo˗ ˗dhɛ Kokodi. ˗Dhɛ bha˗ ʼgü, goo ʼgü ˗ dhɛ ˗nu ʼgbɛ ˗wo kaa tiebha˗ ʼgü ʼpö, ʼö ˮflɛɛ mɛ ˗nu ʼgbɛ ʼwo woo ˮdhü ga ˗kɔ ˗nu dɔ ˗sü ʼka ˗a ˗nu ʼgü. ˗Dhɛ ʼbha bha˗ ʼgü, ꞊naɔmɛ do bha ˮkwanngdhɛ ˗yö ya ˗sü ʼka goo ˗ta ˮdhuʋ̈ ʼöˮbhang꞊gblɛɛn ʼö dho ˮdhuʋ̈ ʼö ꞊klëën ˗sü ʼka ˗a ˗bhaˮkwanngdhɛ ʼö ˮdhʋ̈bha˗ ˗zü. ˗Kaaga, dha bha ban ʼo˗ woˮMaadhɔɔyi bha˗ ʼkabha, ʼyö ˮsɛ ʼdhö ˗kë ˮplëë ˗plëë. ˗Bhuuɛɛ, ˮbhang bha ꞊ya ʼgo ˮsɛɛ꞊ya ꞊wɛnng ʼmɛ ˗nuʼwo goo ʼgü bha, ˗a ˗nu ˗bha ʼkɔ ˗nu ˗ta. ʼWɔn bha ˗yö ˗gun ʼya ˗dedewo. Mɛ ˮsaɔplɛ ꞊në ʼö ˮbhang bha ʼö ˗nu zë. Gbiöödhe do, ʼnë ʼsɛɛnnë ˗yaaga
gɔɔn˗ do waa˗ ʼnëdhebë ꞊plɛ. ʼYö mɛ ˗kaɔng do ö ga ˗yaagaʼwo ꞊gii ˗dedewo. ˗Pamɛamɛ ˗ya ˗dhɛ˗Zlaan ˗gɔ kö ʼmɛ ˗nuʼwo ˗wëë ʼgü, ˗a ˗nu ˗bha mɛ ˗nu ʼwo gaˮdhʋ̈ bha, ˗ya ˗nu ˗zo ˗gban. ˗kwɛ ꞊ya kë ꞊dɛɛ˗kaɔng ˮsuesiö (90). ˗A ˗kwɛ ˗yö ʼko ˮdhiʋ̈ʼfɛtö, ˗yö kë ˗kë ˮsu ö ˗kë ˮplɛ (ʼzuɛn˗) ʼka bha, ˗a ˗bha ˮdhɔɔgɔ totaamasü ʼgü ˮkwi˗naa ˮsɛ ʼö ˗kë ʼGlɛ˗ ˮsɛʼka, ʼwo˗ Angglötɛɛ ˗kë bha, ˗a ʼpö˗ ʼkpii˗ ʼö ˗kë ʼLɔnngdrë ʼka ʼbha˗ ʼgü. ˗Gblüdëdhe ʼwo˗ ˗dhɛElizabɛtö ʼdöö˗ bhawëëdhö. Mɛ ˮgblü ˗kaɔngˮsɔɔdhu
(50.000) ˗wo kë ˗nu mü. Mɛ ˮgblü ʼgbɛ ʼwo bha, ˗a ˗nu ˗bha ʼwëëga ʼwo˗ bho köʼwo ˗da ʼka ʼkɔɔdhöbha, Mangdela ˗ya ˗pö ʼwëëga bha ˗yö ʼsü kö˗wo ˮyuamɛ ˗nu ʼdhɛkë˗ ʼka. ˗Kwaa ʼgü ma ʼka ꞊dhɛ Mangdela bha˗a suu yö ˗dhɛ ꞊ya këʼya˗ ꞊dɛɛ ˮkpʋngtaa. . ˮKpʋngtaadhɛ ˗wɔn ˗bhaMɛdoʼö˗nu ʼkpiidhɛ ʼwo ˮkpʋngtaa ˗mɛʼtɔ ˗së pö ˗sü ʼkaKwaa˗ mɛtii ˮsɛ ˗nubha, mɛ wë ꞊ya kë ʼyënng ˗wo ˗zian ʼka, ˗a ʼdhɛ ˗nu ʼö ʼwo ˗ya ˗süʼka ˮsia˗ ꞊yën bha, mɛ do ˗ya do ʼgü ʼö ʼwo˗ dhɛNɛlsɔnöMangdela. ˗A yi ꞊ya ꞊gwëë, ˗yö kë mɛ tii ˗nu ˗ta ˗ko ˗zë ˮsɛ bha ʼgü kö ˮkwi ˮpuu ˗nu˗wa ˗nu ˗wëëdhɛ bhosië ˗dedewo. ˗A ˗wɔn ʼgü ˮkwi ˗nu bha ˗wokë˗ ˗da ˗kaso ʼgü ʼö dha
ˮyi ˗kwɛ ˗kaɔng ꞊plɛ öga ˮsaɔplɛ waa˗ ö ʼgbu˗kë˗kasoʼgüʼgbaandhö. ꞊Dhɛ ʼö go ˗kaso bha˗ ʼgü, ˗yö kë ˗dho ʼö ˗ya ˮsɛ bha˗ ˗gɔˮdhiʋ̈ ˗kwɛ ˮsɔɔdhuʼka. ꞊Dhɛ ˗kwɛ ˮsɔɔdhu bha ʼö yö ʼko ˮdhiʋ̈,  ʼyö ˗kë yöö ˗dede ʼgü ˗sëkö ʼö ˗duɛɛ bha˗ nu mɛˮwɛɛ ˗dhɛ. ʼMɛ ʼö˗ nu ˗dhɛ bha, ˗wa ˗dhɛ TaboNBeki. Maangdela bha, ˗a 2

ˮNimlʋʋ 24
ˮsu: ˮPlɛɛ ˗Kwɛ 2008
Mɛ ꞊slɔɔ ˗pë ˗nu ˗wɔnʼWɔn ʼö ˗gban ʼzü ˗dhöö ta ˗wɔn ˗bhaN dheebhang, n dë ˗nu, ˗a ʼdhɛ ʼö ya ˗Pamɛamɛ˗yaa ˗blɛɛsü pö, ʼyö ʼgo sië ʼmü ʼyö˗ ʼbha pö siëya. ˮTʋ̈ ng ʼö ʼkwa dɔ˗ ʼgü yamɛ ʼyaa mɛ ˮtʋ̈ ng kë ta˗pë doseng ta ˗sü ʼgü. Yö ꞊në ʼkwa˗ ˗kë, ˮiin ʼö kwa dë ˗nu ʼwo˗ ˗kë ʼyöˮkaflɩɩ waa˗ ꞊kakao ˗nubha ˗ö ˗waa wo ya, ˗tosɛa ꞊ya kë kwa ˗bhaˮgbɩɩ˗ ˗dedewo kwaa ˮpɛɛn ˗nu ˗ta bha. ˗A ˗wɔn ʼgü, ʼmɛ ʼkö pë ta ˗dhɛ ˗zë, ˗a ʼbha ʼdhö ü ˗gɔ, kö ˗bhö ü ʼgü dɔ ˮgbɩɩ˗ kö ʼü ˗dhöö ˗dhüta. ꞊Trɔɔn ʼö˗ ʼgü, ˗a dhiangʼyaazë˗dedewo. ˗A ˗gɛn ˗mü ꞊dhɛ kö ˗yö yö˗ ˗bha, ü ˮyi ˗bhoˮdhɔɔgɔ
doseng ʼka ꞊plɛ. Dɔ ʼö ʼkwa wo ꞊dɛɛ ya, ʼBiya ˮpɛɛn ˗ta, yö ꞊në mɛ ʼgbɛ ʼdhö˗ ta ˗sü ʼka. ˗A ʼpö˗ ˗mɛ ˗nu oo˗, ˗a ʼmɛ ˗nu ʼwo ˮkwi ꞊plöö oo˗, ˗wa ta ˗sü ʼgü ˗ziisü. ˮdhɔɔ ˗nu dɔ. ʼKwa ʼkekë ˗kwaa ˗mlü ˗nu ʼkun ˗së. ʼKwa˗ ʼdho pë ˗nu ˗kpa ʼö˗ ˗kpɛa ˗nu ˗woto ʼö ʼkwa˗ ˗nu ꞊wɛnng. Pë see˗ ˮtʋ̈ ng ʼyaa müʼö ʼkwa dɔ˗ ʼka ya. ꞊Ya ʼgo yö ˗zë ʼgü, ka ˗mɔɔ˗ ˗bha ʼpö ʼö ʼka˗mlü ˗bhlaa ˮgblʋ̈ gblʋ̈˗nu kpɔ ʼö ʼka˗ ˗mlü
Kö ʼkwa˗ ʼgü ma köʼkwa ꞊gwëë bha ʼaa ˗yökë˗oo? ʼWɔn ʼö ˗gban ˗potaasü ˗wɔn ˗bha. ˗Dhɛ ʼö ˮyi ʼpɔnngpö waa˗ ˗klɔng ʼwaa˗ ˗bhaʼPö˗ ˗mɛ ˗nu ʼgbɛ ꞊në ʼö ʼwo mü, ʼö ˗waa pö woo ʼdho ʼbhlaadhɛ ˗nu ʼgü, ʼwaa ˮyi ʼsü ʼpɔnngpö ˮiin ˗klɔng ʼgü kö ʼwo˗ ʼdho˗ ʼka. ˗A ˗gɛn ˗mü ꞊dhɛ mɛ ʼbha ˗nu ˗wa ˗pö ꞊dhɛ ziaan ʼödho˗ ˗nu ˗gɔ ʼbhlaadhɛ ˗nu ʼgü bha ˗yö ꞊gblɛɛnˮyi ʼsü ˗sü ˗bha. ʼYö mɛ ʼbha ˗nu ʼwo˗ pö ꞊dhɛ ˮyi ʼö˗ ˗nu ˗gɔ mü bha ˗a din ˗yö ˗së ʼö ˗zian ʼkaʼpɔnngpö ˮyi ˗ta. Mɛ ˮpɛpɛ ʼö ʼwo dhiang zë bha, tɛawɔn (ˮMaa ˗mɛ ˗nu ˗wa ˗pö gaadee) ˗ya ˗nu ˮpiʋ̈. ˮKɛɛ ʼwɔn ʼö˗ ˗nu ˗zo ˗yö bhɔ˗ ʼka, yö ˗mü ꞊dhɛ ˮyi ˗nu ʼwo ʼbhlaadhɛ ˗nu ʼgü bha bhiëˮ ʼnë(bhööˮ) ˗nu ˗wa ʼgbɛ ˗dhɛ ʼgü. ˗A ˗wɔn ʼgü ʼnë ˗nu ˗waa mü bhiëˮ ˗yua ˗ya ˗nu ˗kë. ˗A ˗kë ˮdhʋ̈ ˗sü bha˗ ʼgü, ʼwɔn ʼö˗ ˗dhɛ ʼdhö ˗bha kö ˗wa kë, yö ˗mü ꞊dhɛ ˗waa pö woo ʼdho ʼbhlaadhɛ ˗nu ʼgü, ˗wo sɔ ʼö ʼyaa ˗dhiisi ʼö ˮzu ˗sü ʼka ˗së ʼka, ˗a ʼkun wo ˗kɔ ˮpiʋ̈. ꞊Ya kë ꞊dhɛ ˗waa pö woo ˮyi ˗nu ʼö ʼwo ˮdhʋ̈ bha˗ mü kö ˗wa ziöʼgü ꞊kö ˗blɛɛsü ꞊dhɛ ˗kɔ ʼö ꞊Mɔyan ʼdhö˗ kë sië ʼka ʼsëëdhɛ ˗ta ya˗ ʼdhö. . ꞊Ya kë ˮdhʋ̈ ʼnë ˗nu ʼwii ʼdho bhiëˮ ʼnë(bhööˮ ʼnë) ꞊slɔɔ˗. ʼWɔn ʼö ˗gban troo ˗nu ˗bha mɛ wɔkɔ ˗nu ʼgü
꞊Badhong ʼkpii˗ ʼö ˗ziö Ɛsipayö ˗sɛ waa˗ ˮDhima ˗sɛ ˗nu ꞊zinng ʼgü. 3

ˮNimlʋʋ 24
ˮSu do ʼö ˗kë ˮplɛ(ʼzuɛn˗) ʼka bha, ʼyö ˮsɛgɔ ꞊plɛ ʼwo bha ʼwoʼkupö ˗ziö ʼka ˗a˗dhɛkpaɔyi ˗kaɔng ꞊plɛö ga ˮsuesiö (29) bha ʼka ˮkwi ˗pö ʼkpii˗ doʼwo˗ ˗dhɛ ʼViɛnö Otrisië˗sɛ ʼgü bha˗ ʼgü, ʼyö ˗dhöö kpö ʼdhö ˗maʼkwëë˗ ˗dhɛ bha˗ ʼgü˗dedewo. ˮSu: ˮPlɛɛ ꞊dhɛ ˗waa ˗zuö ˮdhʋ̈ köʼwii kë ʼdho ꞊kö wo ˮtɛɛpa˗, ʼyö ꞊Ɛsipayö ʼö ʼbiido ˗da. ʼWo go wo ˮtɛɛ pa˗ ˗dhɛ ʼgü, ˮtʋ̈ ng ˮwɛɛ ʼbha ʼyii ꞊slɔɔˮDhima ˗nu ˗gɔ ˮwɛɛʼbha bho kö ˗wa bhotongtongdhö. ˗Yö kë ˗to ˗a ˗nu ˗gaɔ ʼö to˗ ʼkaˮdhʋ̈ ʼö ꞊badhongˮdhiʋ̈ ˗yö ta. ˗Kwɛ 2008
ʼMɛ ʼö kë ʼbii˗ bha˗ ˗da, ˗wa ˗dhɛ FɛɛlanngdoʼTɔɔ˗. ˗A ˗kwɛ ˗yö ˗kaɔng ꞊plɛ ö ga ˗yiisiö(24). Ɛsipayö bha ˗a ˗bha ʼkupö bha, ˗a ʼsü ˗kɔ ꞊plɛ ˗naa ꞊në ʼökwɛɛ ya. ʼWo˗ ˗blɛɛsü sü ˗a dha ˮyi ˗kwɛ ya kë˗kaɔng ˗yiisiö ö ga˗yiisiö. ˮDhima ˗nu ˗zë, ꞊wa gun ˗waa ʼsü ʼnu˗yiisiö. ꞊Ya kë ˮdhʋ̈ kö Ɛsipayöbha ˗yö ˗dɔ ʼGlɛkö ˗nu꞊në ˗a ˗nu ˮpiʋ̈ kwɛɛ. ˗A ˗gɛn ˗mü ꞊dhɛ ʼGlɛkö˗nu ʼwo˗ sü ˗a ˗kwɛ˗yiisiö ˗naa ꞊në ʼö kwɛɛ(2008). ˮYɩɩ ˗wɔnGɔndënë do ʼö ꞊dua ö ˗dea ꞊geebë ˗gɔˮKɔdivua ʼnë do ꞊në ʼö dho ꞊klang˗ kë˗ MoritaniʼNë bha ˗wa dhɛ Benoa. ˮSɛ bha ʼgü ˗mɛ ˗nu dhiang zë ˗kɔ waa˗ kwa ˗bha ʼyaa do. ˗Dhɛkpaɔyi ˗blɛɛsü bha, ꞊dhɛ ˗wa ˗da ꞊klang˗ ʼkɔɔdhö, ʼyö ʼmɛtrë ʼö ˗ya mɛ ˗nu ˗dhɛ ˗sü ˗bha kö ʼmɛ ʼyii nu ꞊klang˗ ˮdhiʋ̈ ʼö˗ ˗mɛ dɔ. ʼMɛ ʼdhɛ ˗yaa ʼtɔ pö, ʼyö˗ ˗mɛ ˗yaa pö: ꞊misiee. ʼYö˗ zü bho ʼö˗ pö: ʼPiɛɛ˗, ꞊misiee. ʼPɔlë, ꞊misiee. Bɛɛtinö, ꞊misiee. ʼBɛnë oitö, ˗suaa. Mɛ ʼbhaa ˮwɩ. ʼYö dho mɛ ˗dhɛ ˗sü ʼka ˮdhiʋ̈. ʼZan˗, ꞊misiee. ʼYö dho˗ ʼka ˮdhʋ̈, ˮdhʋ̈, ˮdhʋ̈. ꞊Dhɛ ʼö ö bo, ʼyö ʼKɔdivua ʼnë bha ʼö ö ˗kɔ ˮdhiʋ̈ ꞊wlüü, ʼö˗ pö: « ꞊Misiee, ʼmii n ʼtɔ ma ˗wa ! » ʼyö ˗gɔmɛdë ʼdhö˗ pö ˗dhɛ ˗wo ü ˗dhɛ ꞊dhɛ? ʼyö˗ pö: ˗wo n ˗dhɛ Benoa. ʼYö˗ pö, kö ʼma˗ pö ʼnu. Bhi ꞊në ʼwo ü ˗dhɛ Bɛnë Oitö bha. ꞊Bangba ʼBakadhi
ˮGwënng«ʼMɛ ʼö wɛɛ ꞊loo, ˗a ˗mɛ ˗kɔ ˮdhɛ ʼyaa ꞊dhɛng ˗Zlaan ˗gɔ.» ˗kɔ do bha˗ ʼgü, ʼmɛ ʼö ˗Pamɛamɛ ˗wɔn kun ˮgbɩɩ˗, ˗Zlaan ˗yö ˗dho ˮta˗ ˗mɛ ˗dhɛ. Pë ˗Wlangda ˗süKwaa˗ ʼsëëdhɛ do ˗yö yö ˗sü ʼka ˮkpɛnng ʼö ˗kë ꞊dhɔtrɔɔ ʼsëëdhɛ ʼka ʼwo˗ ˗dhɛ ʼPë ʼö Nu Yua ʼka. ˗A ˮdhɔɔ ˗bha ˗Yö ˮMaadhö Pasitëë Iba Andre ˮpiʋ̈ UEESO. ʼYö ʼbha ʼdhö Ibɛɛ ˗gɔ. ˗A ˗bha ˮnimlɔɔ ꞊nɛ: 06107157 ʼWɔn yaa kë ˗sü ꞊ya sɔ ꞊dɛɛ ˗dedewoʼNë dhebë ʼnë ya, ˗a ˗kwɛ ˗yö kaɔng do ö ga do, ʼyö dho ö dhuëë˗ ꞊keng˗ ʼyö˗ dhuëë bha ʼö ʼgu dɔ˗ ˗bha. 4

ˮNimlʋʋ 24
ˮsu: ˮPlɛɛ ˗Kwɛ 2008
ʼKa ka bo ʼsëëdhɛ ya˗ ˗wo pö ˗sü ʼka, ʼwɔn ʼbha ꞊ya kë ka ˗gɔ kö ʼka pö yi ˗dhɛ, ˗ka ʼsëëdhɛ kë kö ʼka bɔ. Yii˗ ʼdrɛsü ˗mü 08 BP 857 Abidjan 08 ʼka. Tel. 08 18 08 88 / 06 39 04 88 ʼMɛ ˗nu ʼö ʼwo ʼsëëdhɛ ʼö ya˗ ˗kë, wo ˗mü ꞊Sai Zoziasü,  ˮDhɔɔgbö Zafe, ꞊Kesɩ Mɔyan Dhifɔngsü, Valangtɛn Vidrinö waa˗ Edhɛna Pɛdhɛkwalösökaya ʼö˗ ˗nu ꞊gban ꞊plɛ ʼwo go Dhusi ʼö ˗da ˮAnɛsü ʼö go ʼSuisü,  ˗a ˗nu ʼka. 5

ˮNimlʋʋ: 24 ˮSu: ˮPlɛɛ ˗Kwɛ 2008 		ˮSu ˗bha ʼsëëdhɛ ˗mü		ˮGwɛɛtaawo

ˮNimlʋʋ: 25 ˮSu: ˗Gbekɔ ˗Kwɛ: 2008 	
ˮSu ˗bha ʼsëëdhɛ ˗mü		ˮGwɛɛtaawo
ʼWƆN ˗TAƆNG ˗MA ʼGÜ ʼSËËDHƐ
Dhiang ˗nu ʼö ʼkwa dho ˗kpan ˗a ˗nu ˗bha, ˗a ˗nu ˗gɔ ˗nu ꞊nɛ: Kwaa˗ ʼnë do ʼö ꞊ya kë didhɛtëë ʼkpii˗ do ʼka ˮKɔdivuaa˗Pamɛamɛ ˗bha ʼdho ʼö wo ˮkwi ˮsɛ ʼgü ꞊Dhusi (ˮSɛnng ʼPetëësibuu) Dhebë ˗nu ˗bha zuadhe ʼö ˗gban ˮtrüüng ˗yua ˗bhä
Kwaa˗ ꞊danwo pö ˮsɛ ʼgü ˗wɔn
Kwaa˗ ˮyʋʋ ˗mü
˗Më ʼö ʼkwa˗ ˮyʋʋ sü? ˗Ka ˗dhɛga ! ˗Kwɛ do ʼö ʼkwa˗ ʼgü ya kwa ˗Zlaannuwɛɛ ˗bho ˗dedewo. Kwa kë˗ ˗ma yuënggü꞊dhɛ kwaa˗ ʼnë do ꞊yakë ʼwɔn ˮpɛpɛ ʼö ˗gbankuranng ˗wɔn waa ˮsënng, diama ʼö ˗da ʼka ˗a ˮwɛɛ ʼbha ˗nu˗bha kwaa˗ ˮKɔdivuaa˗sɛ ya˗ ʼgü bha, kwa ˗de ga ˗a ʼnë do ꞊ya këdidhɛtëë ʼka ˗a ꞊gbanˮpɛpɛ ˗gɔ ˮdhiʋ̈,  ʼö ʼwo ˗dhɛ ˗Dhuaa ˮZɔɔmi. ˗A ʼdhɛ ʼö ya ʼzü, ʼwɔn do bha, ˗a ʼbha ˗mü. ˮSu do ʼö ˗kë ˗Gbekɔ ʼkaʼö ˮkwi ʼdhö˗ ˗dhɛ zueʼöya, ˗a˗bha˗dhɛkpaɔyi ˗kaɔng do öga do (11) bha˗ ʼka, kwaa˗ ˮsɛ ˗gɔ ˮdhiʋ̈ ˗mɛʼö˗këPlezidanngGbagbo Loranng ʼkabha, ˗yö kë kwaa˗ ʼnë do ʼö ʼwo˗ ˗dhɛkolonɛlöʼMagbliDhifɔnngsü ʼö ˗kë ꞊la˗mɛ ʼkpii˗ ʼka bha, ˗waa ˗ya ˗duɛɛ ʼkpii˗ ˗dede
ʼgü ʼBiya. ˮDuangdhiʋ̈ ˮpɛpɛ ʼö ʼwo ˮKɔdivuaabha, yö ꞊në ya kë ˗a ˗nu ˗bha didhɛtëë ʼö˗ ˗nu꞊gban ˮpɛpɛ ˗gɔta, ˗a ʼka. ˗Yö ˗yö mɛ ˗blɛɛsü ʼö gun Yanmiɛɛ Konaʼka bha, ꞊në˗ ziaandhö. ʼWɔn bha˗ ˗kë ˮdhʋ̈ ˗sübha ʼgü, Danwo pö ˗mɛ ˗nu ʼgbɛ ˗dede ˗wo kë˗dho Plesidanng nuwɛɛ˗dhɛʼgü. Kwaa ꞊dhuutii ʼö ˗kë ˗TiaʼZakö ʼka ˗yö kë ˮyi ˗kpɔGbagbo ˗bha. ʼMɛ ʼö ʼwo kë dho bha, ˗a ˗nu ˗yö ˮdhiʋ̈ ˗mɛ ꞊në gunDue Omɛɛ Misiɛlë ʼö˗këdhiangdhüsümɛ(avoka) ˗nu ꞊gban ˗gɔmɛ ʼka ˮKɔdivuaa˗dhɛ ya ʼgü bha ˗a ʼka. ʼWɔn bha ˗yö kë ˗dhi˗Gbagbo ˗dhɛ ˗dedewo. ꞊Ya kë ˮdhʋ̈ kö kwa˗Zlaan nuwɛɛ ˗bha˗dedewo. .                              .                                    de  :     Aaˮkaa Anˮgan Aansaan aɔkaɔ aɔnʼdaɔn  bh˗bho dhdhe ee꞊wee ɛˮpɛ ɛɛ꞊wɛɛ Kwaa ˮKɔdivuaa˗sɛ ʼgü ˗wɔnɛn˗gɛn ɛɛn꞊gblɛɛn ëpë 
ëëënëënɛaɛangwiniinɩɩɩkwng1ooɔɔnɔɔnöööuunuun
ˮkëëʼkën꞊klëënˮkpɛagɛanˮ˗gwëˮbinˮiinˮwɩˮgbɩɩ ꞊kwaagbeng˗zooʼpɔˮyɔn꞊yɔɔnpötööˮsubun꞊yuun
üʼgü üüˮgüü ün꞊blün üünglüün ʋ̈ˮgʋ̈ ʋ̈ʋ̈ˮbhʋ̈ʋ̈ ʋˮtʋ ʋʋˮtʋʋ ˗Wo ʼdho ˗kɔ (   )              +      +      +     saa   +      +     gɛanˮ  +  
ˮdhüʼkɔdë꞊zɛ˗dhɔˮklang ʼyënng  ꞊gööscorpionkpuuʼ

ˮNimlʋʋ 25
Dhioo
ˮSu: ˗Gbekɔ ˗Kwɛ: 2008 ʼWɔn ʼö ˗gban ꞊klang˗ ˗nu ˗bhaʼö
˗Kwaa ˮKɔdivua ˗sɛ ʼgü ˗wɔn
ʼWɔn ʼö ˗gban ˮdhɔɔ ˗dɔ ˗kpinng ˮdhiʋ̈ ˗mɛ ˗nu ˗bhaʼWɔn ʼdhɛ ʼö ya, ˗yö ˗dho mɛ ˮpɛpɛ ʼkö ʼwo˗kë ˮdhɔɔ dɔ ˗mɛ ˗nu ʼka˗kpinng ˮdhiʋ̈ ˗dhɛ ˗nu, ziaan ˗gbeng ꞊taa ˗dhɛ(karöfuu) ˗nu ʼgü bha, ꞊në ˗nuˮpiʋ̈ʼgbaandhö. ˮSu ʼö ˗kë ˗gbekɔ ʼka ya, ˗a ˗bha ˗dhɛkpaɔyiˮsaɔplɛ bha, ʼyö ꞊zang ˗nu ʼdhö, ꞊polisü ˗nu ʼdhö, ʼwo˗ pö ꞊dhɛ mɛ ʼbha ʼya ʼdho˗ pö ʼöˮdhɔɔdɔ ꞊taa yö ˗bha
˗kpinng ˮdhiʋ̈ ˗dhɛ ˗zë˗a ˮwɛɛ ʼbha ʼgü ʼzütongtongdhö. ꞊Ya kë ʼBiya, ˮdhɔɔ ˗dɔ ˗kɔ ˮdhiʋ̈ ˗mɛ ˗nu ʼwo dɔ˗nu wo ˗kpinng ˮdhiʋ̈ ʼöʼwo˗ ˗nu ˗dhɛ ˮkwi ˗woʼgü ʼbanabana (ʼbana ʼbana) waa˗ ʼmɛ ʼdhɛ ˗nu ʼö ʼwo ˗ya ˗tabɛdhi˗nu ˗bha bha, ʼmɛ ˮʋʋ ʼmɛ ʼö ʼwo˗ kun ꞊taayö˗ ˗bha kö ˮdhɔɔ꞊kwɛɛ˗ ˗ya ˗gɔ, ˗wo ˗dho ˗a ʼkun ˗a ˗mɛ ˗gɔ
ʼö˗ ˗mɛ ʼdhö ˗ya mü ʼöˮdhamadhi ˗slaa. ˗A zü ˗yö ˗dho bho ʼwëë ˮgblükëngdo(500.000) ˗ta ʼö dho ʼö yö ʼkaˮmiliɔnngˮsaɔdo ˗bha. ʼPë ʼö˗ ˗mɛ yöö˗ ʼgo ꞊zang ꞊plöö, ʼyö bha. ꞊Ya ʼgö mü, ˗a ˗mɛ ˗yö ˗dho ˗kaso kë. ˮDhɔɔ ꞊kwɛɛ˗ ˗nu ʼöʼwo dho˗ ˗nu ʼkun˗ ˮdhʋ̈bha, ꞊taama, ˗wo ˗dho ˗a ˗nu nu˗ ˗wëë ˗mɛ ˗nu꞊në ˗nu ˗dhɛ ˮwɛɛwɛ. ꞊Ya kë ˮdhʋ̈ kö ˗kwaaʼgü ma ˗së ʼka. ʼMɛɛ ˮʋʋ ʼmɛ ʼü ʼwɔn bha˗ ma ü˗yɛɛbhaa, ˮiin mɛ ʼbha ˗ta, ʼö ʼü ˗kë ˗zë wo ˮdhɔɔ dɔ ˗mɛ ˗nu bha, ˗a mɛ do ʼka, ü ˗de ʼto ꞊bhlëë ʼgü kö ꞊zang ˗nuʼwa ʼdho ü ˗wëëdhɛbho˗ ˮwɛɛwɛ. ˮKpʋngtaadhɛ ˗wɔn ˗bhaʼWɔn ʼö ˗Pamɛamɛ ˮyan ˗yö dɔ˗ ʼgü ˮkwii ˮpuu ˮsɛ ʼgü
ʼSɛnngtëʼPetëësibuu
ˮSɛgɔ ˗nu ʼö ʼgüˮgbɩɩdhɛ ʼö˗ ˗nu gɔ꞊dɛɛ ˮkpʋngtaadhɛ ˗toˮdhʋ̈ ˗sü ʼgü bha, ˗a do ˗mü ꞊Dhusi ˮsɛ ʼka. ˗A ˗bha ʼPö˗ ʼkpii˗ ˗müMɔsku ʼka. ꞊Ya ʼgo mü ʼyöˮSɛnngʼPetëësibuu ʼö dɔ mü. ˗A ʼPetëësibuu yaan ˗bha ˗dede bha ʼyöˮkwi gɔn ʼö ˗këValanngtɛnVidrinöʼka, waa˗ ö bha dhebë ʼö˗këElɛna
Pɛlɛkwalösökaya.ʼka, ʼö ʼwo ˗kë ꞊klang ˮgblʋ̈ gblʋ̈ ˗nu ʼwoNivɛɛsite mü, ˗a ˗nu ˗gɔmɛ ˗nu ʼbha ʼka, ˮkɛɛ ʼö ʼwo ˗kë kwazuudhalö, naɔ ˗ma ʼgü ʼsëëdhɛ, ˗Pamɛamɛˮtaɔngdë ˗nu ʼka ˮsɛbha˗ ʼgü bha, ʼwo ˗ya ˗sü ʼka ˗dhɛ bha˗ ʼgü. Wo ꞊në ʼö ˮsu ʼö ˗kë˗gbekɔ ʼka ʼö ˮKwi ˗ya˗dhɛ zue bha, ʼwo ˗Pamɛamɛ ˗bɛnzëmɛ2
ʼkpii˗ ʼö ˗kë ꞊KesɩDhifɔnngsü ʼka bha, ˗a ˗dhɛ ʼka wo ˗gɔ ˮsɛbha˗ ʼgü mü kö ʼsëëdhɛʼkpii ʼö˗këdisiɔngdhɛɛ, ˗wo kpö kpö ˗nu ˗ta ˮpʋʼsëëdhɛ ʼka, ʼö ˗a ˗yö ˮkpɛnng ˗wɔn ʼdhöʼdhö˗yrü(desanngblëë) ˗bha꞊dhɛkpaɔyi˗kaɔng꞊plɛ ö ga ˮsaɔplɛ (27) ʼka ˗kwɛ (2008) ya˗ ʼgü, ˮMaadhö bha, kö ʼwo˗ ˗yë ˗totaamasü ˮdhiʋ̈ta˗ ʼka. ꞊Kesɩ ˗yö kë ˗dho ʼö yë bha ʼwo ˮdhiʋ̈ ta ʼpö ꞊dhɛ ˗kɔbha˗ ʼdhö. Kwaa˗ ʼnë ꞊Kesɩ bha, ˮkwi ˗nu bha ˗wo kë ˗dhɛng ˗bun ö bun ˗kɔ ta ˗dedewo... ˗Dhɛ ˗sɛngbë ˗nu ʼkö ʼwo mɛˮyan ˗bha kun ˮSɛnngʼPetëësibuu ˗pö bha ʼgü, ˗wo kë ˗niëë ˗a ʼkpiidhɛ ʼgü. 
ˮNimlʋʋ 25
Valanngtɛn bha, ʼwɔn ʼö ˗gban danwo ˗bha, ˗a ˗wɔn ˮdhia ˗dede ˗yaʼgü. ˗Yö kë˗ ˗zɔn ˮdhʋ̈ a ˗dhɛng ʼbun ˗kɔ ʼgü, a ˗zɔn ˮdhʋ̈ ʼö ˮtɛɛbë nu ˗ dhɛ ꞊dhɛ ö zuëˮ ꞊nii˗yö ˗da ˗sü ʼka ö bha˗kë kwa ˮpiʋ̈ ˗sü bha ʼgü. ꞊Dhusi ˗mɛ ˗nu ˮsu: ˗Gbekɔ ʼdhɛ ʼö ˗kë ꞊dhɛ ˗wo꞊Kesɩ ʼnu ˗blɛɛsü ꞊dhɛ: Valanngtɛn ˗bha dhebë Elɛna ʼdhö, ˮAnaa ʼö yöö ꞊de ʼpöʼö disiɔngnɛɛ Blwo kësië waa˗ ˮDhɔɔ gböZafe ʼdhö bha, ˗a ʼdhö, Nadinë ʼö Klaaˮ ˗wodraan˗ sië (yö ꞊në kë nu dɔ˗ ꞊Kesɩ ˗gɔ ˗ziaan
˗Kwɛ: 2008	 ʼviɔnngso Mɔsku) ˗a ʼdhö, Valanngtɛn ʼdhu ʼwo˗ ˗dhɛ Sogolɔnngwaa ꞊Madhiʼözuudhalö ʼkpii˗ ʼö ʼwo ˗dhɛ mü Metro, ˗a dëmɛ ʼdhu ʼka, ˗a ʼdhö, ˗wo kë wo ˗ya ꞊kesɩ˗dhɛng ˗bha ˗së, ʼö dho˗ ʼka ˮdhʋ̈ ʼö ˗daʼka Elɛna ʼdhu ʼwo˗ ˗
dhɛ Vaavaara ʼö waa ꞊Kesɩ ˗nu ʼwo gun ʼkɔdo ʼgü, ˗a ʼdhö, ˗a ˗bha. Valanngtɛn ˗yö kwafaan ˗dɔ ˗dedewo köʼkwa kwa ˗dewo ʼkunˮgbɩɩ˗. Kwa ʼgü ʼya ʼdho ga˗. . doseng ʼka ꞊plɛ. Dɔ ʼö ʼkwa wo ꞊dɛɛ ya, ʼBiya ˮpɛɛn ˗ta, yö ꞊në mɛ ʼgbɛ ʼdhö˗ ta ˗sü ʼka. ˗A ʼpö˗ ˗mɛ ˗nu oo˗, ˗a ʼmɛ ˗nu ʼwo ˮkwi ꞊plöö oo˗, ˗wa ta ˗sü ʼgü ˗ziisü. ˮdhɔɔ ˗nu dɔ. ʼKwa ʼkekë ˗kwaa ˗mlü ˗nu ʼkun ˗së. ʼKwa˗ ʼdho pë ˗nu ˗kpa ʼö˗ ˗kpɛa ˗nu ˗woto ʼö ʼkwa˗ ˗nu ꞊wɛnng. Pë see˗ ˮtʋ̈ ng ʼyaa müʼö ʼkwa dɔ˗ ʼka ya. ꞊Ya ʼgo yö ˗zë ʼgü, ka ˗mɔɔ˗ ˗bha ʼpö ʼö ʼka˗mlü ˗bhlaa ˮgblʋ̈ gblʋ̈˗nu kpɔ ʼö ʼka˗ ˗mlü
Kö ʼkwa˗ ʼgü ma köʼkwa ꞊gwëë bha ʼaa ˗yökë˗oo? Mɛ ꞊slɔɔ ˗pë ˗nu ˗wɔnʼWɔn ʼö ˗gban ʼzü ˗dhöö ta ˗wɔn ˗bhaN dheebhang, n dë ˗nu, ˗a ʼdhɛ ʼö ya ˗Pamɛamɛ˗yaa ˗blɛɛsü pö, ʼyö ʼgo sië ʼmü ʼyö˗ ʼbha pö siëya. ˮTʋ̈ ng ʼö ʼkwa dɔ˗ ʼgü yamɛ ʼyaa mɛ ˮtʋ̈ ng kë ta˗pë doseng ta ˗sü ʼgü. Yö ꞊në ʼkwa˗ ˗kë, ˮiin ʼö kwa dë ˗nu ʼwo˗ ˗kë ʼyöˮkaflɩɩ waa˗ ꞊kakao ˗nubha ˗ö ˗waa wo ya, ˗tosɛa ꞊ya kë kwa ˗bhaˮgbɩɩ˗ ˗dedewo kwaa ˮpɛɛn ˗nu ˗ta bha. ˗A ˗wɔn ʼgü, ʼmɛ ʼkö pë ta ˗dhɛ ˗zë, ˗a ʼbha ʼdhö ü ˗gɔ, kö ˗bhö ü ʼgü dɔ ˮgbɩɩ˗ kö ʼü ˗dhöö ˗dhüta. ꞊Trɔɔn ʼö˗ ʼgü, ˗a dhiangʼyaazë˗dedewo. ˗A ˗gɛn ˗mü ꞊dhɛ kö ˗yö yö˗ ˗bha, ü ˮyi ˗bhoˮdhɔɔgɔ
ʼWɔn ʼö ˗gban ˗potaasü ˗wɔn ˗bha. Zuadhe ʼö ˗gban ˮtrüüng ˗yua ˗bhaˮTrüüng ˗yuabha, ˮyua yaa ˗dede ˗mü. ˗A ˗wɔn ʼgü, zuadhebha˗a˗blɛɛsü ˗yö kë ˗këˮsu ʼö ˗kë ˗gblɔdhe(ʼmɛ˗) ʼka bha˗ ʼgü. ˗Pamɛamɛ˗yaa˗blɛɛsü ˗dhiang zë. ʼWɔn ˗yö ˗gbanˮkʋbhɩ˗kaɔngˮsɔɔdhu ʼö ga ˗yiisiö(54) ˗bha. ˮKɛɛ ʼyö ˗gban dhebë ˗nudoseng ꞊në˗ ˗nu˗bha. ˗A ˗nu ˗kwɛ zü ˗yö ˗bho ˗kaɔng do öˮsɔɔdhu (15) ˗ta ʼö yö ʼka ˗kaɔng ˗yiisiö ʼö ga ˮsuɩsiö (49) ˗bha. Zuadhe bha ˗a ˮdhiʋ̈˗yö ˗dho ʼto˗ Zanngvieʼö nu˗ ˗naa ya, ˗a ga ˗yi ˗bha. Kö dhebë ˮʋʋ dhebë ʼkö ʼbhaʼwɔn ʼkö bha˗ ma, ʼdho kö ˗wo ü zua. ˗Wa ˗kë ˮwɛɛwɛ. ʼBhaa ʼwëëga do nu. Dhebë ˗nu ʼö ˗waa˗nu zua ʼnu, ꞊wa ꞊mɔɔˮmiliɔnng
˗yaaga waa˗ ö ʼgbu ˗ta. Mɛ ʼbha ˗nu ˗wa ˗pö꞊dhɛ ꞊ya kë ˮdhʋ̈ köʼwaa woo ʼnë ʼkpɔ ʼzü, kö mɛ ˮwɛɛ ʼbha ˗nu˗wa pö sië ʼzü ꞊dhɛ ꞊yakë ˮdhʋ̈ kö woo ʼnë ʼkpɔ˗sü yöö ziö ˗naa ʼgü. ˮIin kö ʼgü ʼö˗ ˗nu ˗bha bhayöö ʼgö˗ ˗nu ˗bha. ˮIin ʼzü kö ʼgu ʼö˗ ˗nu ˗bhabha, yöö ʼdho ꞊taama. ꞊Sua ˗mü dhiang ˮpɛpɛbha˗ ꞊gban ʼka. ˗Wa ˗kë ˮdhʋ̈ kö ˗wo ka ˗dinyën, ˮkɛɛ ʼka ʼdho ka ˮtʋ 3
ʼto˗ ˗nu ˗wo ˗bha. ˗Kɔlookota ʼkpii˗ do ʼbha ˗yö ˮkpʋngtaaʼwo˗ ˗dhɛ INISƐFË (UNICef) ˗a ʼgü mi do ʼö dɔktëë ʼka ˗ya˗pö kwa ˗dhɛ ˮdhʋ̈. ˮSɛgɔ ˮgblʋ̈gblʋ̈ ˗kaɔng꞊plɛ ö ga ˮsɛaplɛ (27) ꞊në ʼö ʼwo ˮkpʋngtaa ʼö ˮtrüüng˗yua bha ʼö dhebë ˗nu ˗bha˗a ˗nu ʼgü. Kwaa˗ ˮKɔdivuaa ˗sɛ ˗ya ˗nu kpö ʼgü. ˮYua ʼö bha ʼnë ˗nu ˗wa˗sü wo dhe ˗nu ˗bha. ꞊Ya kë ˮdhʋ̈ kö dhebë ˗nu ˗ka ʼdhoka zua˗ ꞊dhɔtrɔɔ ꞊plöö ˗dhɛʼö ka ˮsɔɔ ˗a ʼgü. 
ˮNimlʋʋ 25
. ˮSu: ˗Gbekɔ ˗Kwɛ: 2008 ʼWɔn ʼö ˗gban troo ˗nu ˗bha mɛ wɔkɔ ˗nu ʼgü
˗Pamɛamɛ ˗bha ʼdho ʼö˗ wo zuudhalö ʼkpii˗ do ʼwo˗ ˗dhɛ Metro ˗a ꞊tuuabhoMetro bha, Valanngtɛn Vydrine ˗ya gun yaa ˗dhiang zë ꞊Kesɩ ˗dhɛʼnu ˮKɔdivuu. ˮKɛɛ ʼwɔn ʼö mɛ ʼdhö ma, ʼwaa ʼwɔn ʼö mɛ ʼdhö ˗kpan˗a ˗bha, ʼwaa do. ˗A wɔn ʼgü ꞊Kesɩ ˗yö kë dho Metro mü ˮdhʋ̈ kö ʼö ʼwɔn ʼsuaan˗ bho, ʼö dhɛaˮ ʼkpɔ ˗nu këMetrodëmɛwaazuudhalisi ˗nu ʼwo mü˗a ˗nu ˗gɔ. ꞊Dhɛ ʼö ˗kë ꞊dhɛ ꞊Kesɩyöö do ʼyaa ꞊mɔɔ˗ ˗bhakö ʼö ʼdho, ˗a ˗nu ˗wo ʼö ˮsɛ bha˗ ʼgü, ˗a ma ʼö yaa˗ wo, ʼö ʼgo ʼmü ʼö woo ꞊de ʼpö ʼwaa ˮkwi˗wo ma bha, ˗a ˗wɔn ʼgü ʼyö, Metro dëmɛ ʼkpii ʼö mü, ˗a ʼdhu ʼwo˗ ˗dhɛ ꞊Madhi, ʼö ꞊klang ʼkpii˗ ˮdhiʋ̈ Nivɛɛsite mü, ˮkɛɛ ʼö yö ˗zë ʼö ˮkwi ˗wo ma bha, ʼö we ˗a ˗bha kö ʼö ʼdho ꞊Kesɩ dɔ˗. Zuudhalisi ˗nu ʼwo müwaa˗ ꞊Kesɩ ˗nu ˗bha˗kpan ʼkwëë˗ ˗sü ˗yö˗gun ʼwɔn ˮdhia ˗sü˗dede ʼka. ˗A ˮdhia ˗yö kë ˗ma ˗a ˗nu ʼgü, ˗a ma ʼwo˗ wo ꞊dhɛ ꞊Kesɩ ˗yözuudha do kë ˗sü ˗bhaˮKɔdivuaa, ˗a ˗wɔn ʼgü.Ziaawo ˮsiasia bha, ˗wo kë ꞊Kesɩ vite kö ˗yö nu a ˗nu ˗gɔ mü ˗dhɛkpaɔyido bha˗ ʼka yɛɛnˮ ˮpiʋ̈,  kö ʼwo ˮgbɛɛta ˗zë. ˮKɛɛ ꞊Kesɩ waa˗ ꞊Madhi ˗nu
˗bha ˮtʋ̈ ng ˗wɔn ʼko sɔn, ˗wo kë˗ ˗ya ꞊taama ˗gɔ. ʼWɔn ˗nu ʼö ꞊Kesɩ ˮyanö dɔ˗ ʼgü mü, dhɛa ʼkpɔ ʼbha ˗nu ʼö ʼwo kpɔ woʼko ˗nu ˗gɔ, kwa ˗dho ˗kpan ˗a ˗nu ˗bha˗Pamɛamɛ ˮnimlɔɔ ˮdhɛʼö ꞊taama ʼgü. ˮYɩɩ ˗wɔn˗A ˗bha ˗yö ˗së ˮkɛɛ ʼyaa˗ ʼwɔn dɔ˗ ʼkaGɔndënë bha, ˗wa ˗dhɛ ˮflɛɛdhɛya. ʼMɛ bha ʼpë ʼö gun˗ ˗gɔ ꞊dhɛ sɔ ʼdhö, ʼyö gun˗ ˗bha ˗blɛɛ doseng ʼka. ˮBhɛɛ ʼyaa ʼdhö, ꞊pang ʼyaa ʼdhö, ꞊sabha ʼbhaa ʼdhö. ʼMɛ bha ꞊ya kë, ꞊ya kë, ʼyö ꞊ya ˗Zlaan ʼtɔ ˗siö ˗yaa pö: «ˮEke ˗Zlaan ʼAtanna ! ˗më ʼö ʼa˗ ˗kë ü ʼka ꞊tɔn. ˗Wëë ʼö ʼa˗ ʼgü ya, ʼbhaa˗ yö ˗ee? N ga ˗sü ˗ziaan fiëë˗ ˗yö ˗dhö ˗tosɛa suu ya˗ ˗bha...» ˗Dhɛkpaɔyi do ʼka, ʼyö gun ʼdho sië ˗dhɛ ʼbha ʼgü, ʼyö ˗kpan ˮmanggloo ˗dhü do ˗bha ˗kpinng ˮdhiʋ̈ kö˗ mɛ ˗nu ꞊wa pëkë (tan), ʼyö˗ ˮdhia ˗yö ma˗ ʼgü ˗dedewo, ʼyö ö bha ˗blɛɛ bha bho ʼmü ʼö ˗ziö pë ʼgü manggloo ˗dhü bha˗ ꞊wlöö, ʼyö ˗da ö ꞊geebɔɔ ˗dhü (ʼkpee˗) ˗dede ʼka ˮmanggloo ʼgü, ʼyö ˗ya ö ˗de ˮdhia bho ˗sü ˗bha ˮmanggloo ˗bhösü ʼka ˗wëëwëësü ꞊dhɛ mɛ ˗yö ˗më ˗kë. ˮKɛɛ ˗kaaga, ʼö dho ˗dhɛ ˗ga kö mɛ do ʼbha bha, ꞊ya nu ˮmanggloo ˗dhü bha˗ ꞊wlöö kö ˗ya pö sië: «Yaaʼ, n piaˮ ˗ya dhi. ˗Zlaan ü ˗dhö ˗dedewo. ʼBha n kë ˗blɛɛ ꞊slɔɔ ˗mɛ ʼka ꞊dɛɛ ! ʼA ü ʼtɔ ˗yö bhɔ ꞊dhɛɛ ʼAtanna !» ˮSiasiabha kö ʼmɛ bha ꞊ya lɔɔ ꞊ya ˗blɛɛ ˮvlʋʋ dɔ ʼmɛ ʼö ˗wɩ bha˗ ꞊kwɛɛ˗. Kö ˗yaa pö :«Ma ˗blɛɛ ˗mü. Ü piaˮ ˮwɛɛ ʼbha ʼyii dhi.» ʼYö ʼmɛ ʼdhɛ bha ʼö˗ pö: «˗ƐƐ ! Bhi ˗zë ü ˗bha ˗yö ˗së ˗dhe, ˗blɛɛ ˗yö ü ˗gɔ ʼyö ʼü˗ bho ʼmü. Ma ˗zë ˗a ˮwɛɛ ʼbha ʼyaa n ˗gɔ.» ʼMɛ ʼö ˗blɛɛ ʼdhö gun˗ ˗gɔ bha, ꞊dhɛ ʼö to ö do ʼka ʼyöpö: «ʼYa ! ꞊A ʼwɔn ya n ˗bha ˗ziaan fiëë ˗yö ˗dhö ˗wa !» ˗Tosɛa bha ˗yö ˮdhʋ̈. Bhi ʼö ʼü pö ˗naa ˗Zlaan ˗zo ꞊ya bhɔ ü ʼka bha, ü ˗bha ˗yö ˗së ʼö ˗ziö ʼka mɛ ʼbha ˗nu ˗bha ˗ta. ʼBha ʼdho ü ˮkaa bho˗. ˮKaa bho ˗mɛ ˗dhɔ ʼyaa ˗Zlaan kë. ꞊Kesɩ Dhifɔnngsü
ˮGwënng
«ˮSiʋ̈ kpuuʼ ˗mɛ ꞊në ʼö wü ˮmëng ˗mɛ ˗zo ˗gban.» ˗Pamɛamɛ ˗yaa pö ˮdhʋ̈ kö ˗ya ˗pö ꞊dhɛ ʼkwa kwa ʼko ˗nu faan, ʼkwa kwa ʼko ˗nu ˗ta ʼkun ˗tosɛa ʼgü. 4

ˮNimlʋʋ 25
ˮsu: ˗Gbekɔ ˗Kwɛ: 2008	 Pë ˗Wlangda ˗süʼFɛtö, ʼfɛtö, ʼfɛtö: N dhe ˗nu, n ˗dë ˗nu, n dheebhang ˮpɛpɛ ʼö ʼka ˗kë danwo pö ˗mɛ ˗nu ʼka, Pamɛamɛ ˗ya ˗pö kwa ˗dhɛ ꞊dhɛ kwaa˗ ʼfɛtö ˮiin troo ʼkpii˗ ˗yö ˗dhö ˮsu ʼö ˗kë ˗yrü, ʼö mɛ ʼbha ˗nu ʼwo ˗dhɛ ʼzü ˗buu ˗saa ˮkɛɛ ʼö ˮkwi ˗zë ʼö˗ ˗dhɛ desanngblë bha, ˗a ˗bha ˗dhɛkpaɔyi ˗kaɔng ꞊plɛ ö ga ˮsaɔdo (26) waa˗ ö ga ˮsaɔplɛ (27) bha, ˗a ʼka ˮMaadhö ˗kwɛ do ʼö yö ˗a ʼgü. ʼFɛtö bha ˗yö ˗gban kwa ˗dewo ʼsëëdhɛ ʼgbɛ ˗dede ʼö woo zun ˮkpɛnng ˗a ˗nu ˗wɔn ˗bha. ꞊Ya kë ˮdhʋ̈, kö ˗ka ka baa˗ ˗dedewo. Kwaa ˗dhɛng ˗nu ʼgbɛ ˗wo ˗dho ʼgo˗ ˮsɛ ˮwɛɛ ʼgbɛ ˗nu ʼ gü ʼö ʼwo nu. ʼKa ka bo ʼsëëdhɛ ya˗ ˗wo pö ˗sü ʼka, ʼwɔn ʼbha ꞊ya kë ka ˗gɔ kö ʼka pö yi ˗dhɛ, ˗ka ʼsëëdhɛ kë kö ʼka bɔ. Yii˗ ʼdrɛsü ˗mü 08 BP 857 Abidjan 08 ʼka. Tel. 08 18 08 88 / 06 39 04 88 ʼMɛ ˗nu ʼö ʼwo ʼsëëdhɛ ʼö ya˗ ˗kë, wo ˗mü ꞊Sai Zoziasü,  ˮDhɔɔgbö Zafe, ꞊Kesɩ Mɔyan Dhifɔnngsü, Valanngtɛn Vidrinö waa˗ Elɛna Pɛlɛkwalösökaya ʼö˗ ˗nu ꞊gban ꞊plɛ ʼwo go Dhusi ʼö ˗da ˮAnɛsü ʼö go ʼSuisü,  ˗a ˗nu ʼka. 5

ˮNimlʋʋ: 25 ˮSu: ˗Gbekɔ ˗Kwɛ: 2008 	
ˮSu ˗bha ʼsëëdhɛ ˗mü		ˮGwɛɛtaawo

ˮNimlʋʋ: 26 ˮsu: ˮplɛɛ ˗kwɛ 2009 	ˮsu ˗bha ʼsëëdhɛ ˗mü															 ˮGwɛɛtaawoˮGwɛɛtaawo	WƆN ˗TAƆNG ˗MA ʼGÜ ʼSËËDHƐʼSëëdhɛ ya ˗yë ˗kë ˗mëwɔn ʼgü? Dhiang ˗wo ˗tiaandhe
Kwaa ʼsëëdhɛ ya ʼwɔn ʼnë ˮvlaanvlaan ˗nu ˗wo kë˗ ˮdhiʋ̈ ʼgbaannu ˮkɛɛ ˗a ˗wɔn ˮdhiʋ̈ ꞊ya wlüüˮ. ꞊Dhɛ ˮdhʋ̈ ˗kwa kwa ˗de nu ˗a ˗wɔn ˗dhɛ ˗dedewo. Kö ʼka˗ ma ˗së ʼka bha ʼaa ˗yö kë? Kwaa˗ ꞊danwo pö ˮsɛ ʼgü ˗wɔnʼSangtaa, ʼSangtaa zanngvie ˗dhɛkpaɔyi ˗yaaga ˗naa (3) 2009 ʼWɔn ʼö ʼkwa˗ ˮyʋʋ sü bha yö ˗mü ꞊dhɛ ˗kwɛ ʼö ˗ziö ya, Zonasü, Gangbhaa Ibɛɛ, ʼVasiafa ꞊Diɔmanngde waa˗ mɛ ˗yö kë ˗kë ʼSanngtaa. ʼSëëdhɛ ʼö ˮkwi ʼdhö ö bha pë ˗dhɛ ꞊Ya ʼgo yö ˗zë ʼgü ˗kwa ˮKwi gɔn ʼö ˗kë Tomaa
˗a ˗bha ˮsu ˗blɛɛsü ʼö ˗kë zanngvie ʼka bha, ʼwɔn ˗së ʼkpii˗ ˗dede ʼwɛɛ ʼbha ˗nu. disiɔnngnɛɛ, ˮkɛɛ ʼö ꞊Yakuba ˗nu ˗zë ʼkwa˗ ˗dhɛ ˗wo kpö ˮgblʋ̈gblʋ̈ ˮiin ʼzü ˮgbɩɩ˗ ˮgbɩɩ˗ ˗nu ˗ta ˮpʋ ʼsëëdhɛ, ꞊në ʼkwa Beaatö ʼka ʼö go ʼSuisi ˗sɛ ʼgü, ˗a nuwɛɛ bho, ˗yö kë kwa (2009) ˗bha ˮsu ˗blɛɛsü bha ˗a ˗dhɛkpaɔyi ˗yaaga (3) ʼka. ˮsaaga (18) ˗wo kë ˗nu. ꞊Dhuutii ˗nu ˗wo kë ˗go kwa ˗bha ˗blɛɛsü ꞊slɔɔ. ˗Yö kë ˗kë ˮdhʋ̈ ˗kwɛ ʼö ˗ziö ya ˗A ˗tiaandhe ˗dhɛ ʼö˗ ˗bha ʼzü, yö ˗mü ꞊dhɛ ʼsëëdhɛ bha, kwa ꞊në ʼö ʼkwa kë ˗a ˗mɛ ˗yaaga ˗naa ʼka ˮKɔdivua ˗sɛ ya˗
˗ta ˗dede ˗kun ˗a kë ˗sü ˮgblʋʋ ˮpiʋ̈, ˗yö kë ˗nu ˗ziaanwo troo bha˗ ˗ta. ʼFɛtö bha˗ ˗ta, ˮtan ˗gɔ ˗kaɔngdo ö ga ˮgwɛɛtaa ˮsɛ ꞊gban ʼgü ʼwo nu. ʼö ʼwo go Klaaˮ dhö. Mɛ ʼgü. ˮBawlɛɛ ˗nu ꞊në ʼwo mɛ ˗blɛɛsü ʼka, ʼyö ꞊Betee ˗nu ʼwo tii ˮkwi ˮgblʋ̈gblʋ̈ ˗nu ˗wo kë ˗go nivɛɛsite ꞊dhɛ KaliluTera, Abi Sanggare ˗a ˗nu ʼdhö. ˗Zlaan ʼgü ˗mɛ ˗nu ˗dede ˗mü kwa ˗gɔ. ʼSëëdhɛ bha ʼmɛ ʼö˗ kë ˗sü ˗gɔ ʼö kë ˗gban ʼgü, ˮMaa ˮsɛ ʼgü, Gbiaangwinng, ʼSiiplöö ˮBhlaaplöö dɔ mü, ʼyö Danwopömɛ ˗nu ʼkwa dɔ mü. Kö ʼwɔn ˗së ʼkpii˗ ˗a ˗nu ˗bha, ˗a mɛ ˗blɛɛsü ˗mü ˮkwi ʼkpii˗ do ʼö go ꞊Dhuusi ˮsɛ ʼgü ʼwo˗ ˗dhɛ Vidrinë Valanngtɛn ˗a ʼka. ˗Yö kë ˗nu ʼfɛtö bha˗ ˗ta waa˗ ˮkwi dhebë ˗yaaga ʼö ʼwo go pö ꞊Dhuusi ˗a ˗nuʼdhö. ʼYö kwaa˗ ʼnë ʼö ˗kë ꞊Kesɩ Dhifɔnngsü ʼö˗ ˗mɛ do ʼka. ꞊Ya ʼgo mü ʼmɛ ʼgbɛ ˗wo kë wo ˗kɔ ˗da ʼwɔn bha˗ ʼgü ꞊dhɛ ˮVasa
ˮgblʋ̈gblʋ̈ ˗nu ʼwo go ˮsanggwinng ˮsɛ ʼgü, ˮlʋgwaa ˮsɛ ˗wo kë ˗nu. Mɛ ˮwɛɛ ʼgbɛ ʼbha ˗nu ˗wo kë ˗nu. ʼSɛɛdhɛ ˗nu ʼwo ˗kë ˮgwënng ʼsɛɛdhɛ ʼka, ˮyɩɩ ˗to ʼgü ˗wɔn ˗bha ˗nu waa˗ ʼbha ˗nu ˗wo ˗gun mü. ʼWɔnsë Magödhitö Boli waa˗ ˗Masë Ɛvö ʼFlikö ˗wo kë wo˗kɔ ˗da ʼsëëdhɛ ʼö yö ˮkpɛnng bha, ˗a ˗wɔn ʼgü. Kö ˗kwaa ˗nu nuwɛɛ bho.                              .                                    de  :     Aaˮkaa Anˮgan Aansaan aɔkaɔ aɔnʼdaɔn  bh˗bho dhdhe ee꞊wee 
ëëënëënɛaɛangwiniinɩɩɩkwng1ooɔɔnɔɔnö
ˮkëëʼkën꞊klëënˮkpɛagɛanˮ˗gwëˮbinˮiinˮwɩˮgbɩɩ ꞊kwaagbeng˗zooʼpɔˮyɔn꞊yɔɔnpö
üʼgü üüˮgüü ün꞊blün üünglüün ʋ̈ˮgʋ̈ ʋ̈ʋ̈ˮbhʋ̈ʋ̈ ʋˮtʋ ʋʋˮtʋʋ ˗Wo ʼdho ˗kɔ (   )    ˮdhü ʼkɔ dë ꞊zɛ   ˗dhɔ    +    ˮklang   +    ʼyënng   +     saa  

ˮNimlʋʋ 26 ˮplɛɛ
˗Kwɛ 2009
Kwaa˗ ˮKɔdivuaa ˗sɛ ʼgü ˗wɔn
ʼWɔn ʼö ˗gban ʼnë dhebë ʼsɛɛnnë ˗nu ˗bha ˗dho gɔɔn ˮpiʋ̈ ˗sü ˗bha
˗K ɔ ˗loo ʼko ˗ta ʼbhabha ˗wa ˗dh ɛ ʼNIDë. ʼö ˗ya ʼFlanngsü ˗a yi ˗ya꞊gwëë (1937). ʼö ˗ya ˗kwaa ˮsɛ ya˗ ʼgü, ˗a ˗kwɛ ꞊ya kë ʼgbɛ (1996). ˗A ˗bha yë ˗mü ʼnë dhebëʼnë ˗nu ʼwo ˮnʋʋ˗ zë ˗naabha, ˗a ˗nu ˗kɔ ˗bho ʼwɔn yaa bha, ˗a ˗bha ˗sü ˗bha, ʼyö ˗yaa ˗nu ˗ya yë ʼö ʼwodho˗ kë kö ˗wo wo ˗de꞊slɔɔ, ˗a ˗nu ˗bha ꞊dhɛ sɔ ˗wɔ ˗sü waa˗ ˮwɛɛ ˗sëʼbha ˗nu ʼdhö. NIDë bha, ʼwɔn ʼsuaan ʼö˗ bho, ˗ya Kpʋngtaadhɛ ˗wɔn
˗pö kwaa˗ ʼnë dhebë ʼnë˗nu ˗wo ˗to ʼsɛɛnnë ʼwogɔɔn˗ ˗wɔn dɔ. ˗A ˗kw ɛ ˮsaaga ˗naa ꞊n ɛ (2001) ʼnë dhebë ʼnë ˗nu ˗kwɛ˗yö ˗mɔɔ ˗kaɔngdo ö gaˮsaɔdo (15) ˗bha ʼyö ʼwo gɔɔn ˗w ɔn d ɔ. ˗A kwɛ ʼdhɛ ʼö yö˗ ˮpiʋ 2002, ˗a ˗nu ˗kwɛ ˗yö ˗to ˗kaɔng doö ga ˗yiisiö waa˗ ˗kaɔngdo ö ga ˮsɔɔdhu (14 waa15) ˗bha ʼyö ʼwo gɔɔn˗ d ɔ. ˗Kwɛ ʼdhɛ ʼö ˗ziö ya(2008), ʼyö NIDë ˗yö ʼwɔn ꞊slɔɔ ʼgü ꞊dh ɛ ʼmɛ ˗ziaan
ʼö ˗nu ˗kwɛ ʼdhö ˗kaɔngdo (10) ˗wa ˗ya ʼnu gɔɔn˗ wɔn d ɔ ˗sü ˗bha ʼBiya, Yopug ɔn ˗dhɛ, ˗Gɛnm ɛ, ʼPɔɔbue ˗dhɛ ˗nu ʼgü. ʼKwa ꞊y ɔɔn sië ˮdhiʋ̈bhoo, ʼyö ʼnë ˗nu bha ˗a nu ˗kwɛ bha ˗yö ꞊lɔɔ. ˗A ʼnë dhebë ˗nu ʼwo ꞊klang ˮdhiʋ̈,  ˗a ꞊klang˗ ʼsɛɛnnë ˗nu, ˗a ʼmɛ ˗nu ʼwo kolɛzië, ʼmɛ ˗nu ʼwo Nivɛɛsite ˗a ˗nu ꞊gban ˗k ɔ˗yö ʼwɔn bha˗ ʼgü. ˗A ʼdhɛ ʼö ʼwëësü, yö ˗mü ꞊dhɛ ʼnë ʼbha ˗nu ʼwo bha, ˗a ˗ nu ʼkpɔ ˗mɛ ˗nu ꞊në ʼwo˗ nu zü ꞊y ɔɔn ʼwɔn yaa suubha˗ ˗bha ˗a pö ˗sü ʼka˗ nu ˗dhɛ ꞊dhɛ: «ʼBha ꞊mɔɔ, ü ˗de ˗dh ɛ mɔɔ˗ pë ʼbha ʼyaa yi ˗g ɔ ꞊dhɛʼwëë˗ ʼdhö kö yaa ü dheʼyi nu ü ˗dh ɛ.» ʼNë ʼkpɔ mɛ, ˗kwa kwa ˗de ʼkun. ʼKwa ʼdho ˗gleng suu bha ˗da ʼnë ˗nu ˗bha. Mɛ ʼkɔn ˗wɔn ˗dedeKwaa ˮsu ʼö ˗kë ˮplɛɛʼka ʼö ˮkwi ˗zë ʼö˗ ˗dhɛzuɛɛnbha, ˗bha˗dhɛkpaɔyi ˗kaɔyaaga(30) ˗naa ˗dede bha ʼyö gɔ ˗maa (ʼviɔng do ʼögunʼgosië˗Flanngsü ˮsɛ ʼgüʼvɔng˗ ʼso ˗dhɛ ʼöʼFlanngsü ʼwo˗ ˗dhɛʼSiadhö Dö ʼGɔlö ʼögun ʼdho sië mɛtiiˮsɛgɔ ʼö ˗kë Komɔɔ˗dhɛ ʼka, ˮmɔɔ˗ ˗zë ˗nu ˗bha ˮsɛ ʼka ʼö ˗pö꞊wee ˗yi ꞊bhaa kö ꞊ya2
bo ꞊loo ˗dhɛ ˗ziaan ˗bha mü. ꞊Dhɛ ʼö go ʼFlanngsü, ʼyö ö ˮtɛɛpa ˮsɛ ʼbha ʼwo˗ Yemɛnë dhɛ ˗kë ˗a ˗bha ʼpö˗ ʼkpii˗ ʼwo˗ dhɛ Sanaa ˗a ʼgü. Yemɛnë ˗dhɛ bha ˗yö ˗ya ˗sü ʼka Etiopi ˗dhɛwaa˗ Adhabi Sauditë ˗nu꞊zinng ʼgü. ˗Dhɛ bha˗ ʼgü, mɛ ʼbha ˗nu ˗wo kë ˗lɔɔ ʼyö gunʼdho˗ ˗naa ö bha ˮta ʼka ˮdhiʋ̈. Komɔɔ ˗dhɛ bha ˗yö ˗ya ˗sü ʼkaTangzani ˗dhɛ ʼdhö, Somali dhɛ ʼdhö Madagasikaa ˗dhɛ ˗nu ꞊zinng ʼgü. ˮsɛ kpö ˗yiisiö ˗mü ʼyö ʼwo ˗ya ˗sü ʼka ˮyi ꞊zinngʼgü mü. Mɛ këngdo ö ˗kɔ ˮsɔɔdhu waa˗ mɛ˗yaaga (153) ꞊në ʼwo gun˗ ʼgü. ʼNë dhebëʼnëdosengseng ꞊në ʼökë dha. ˗Wa ˗dhɛ Baya Bakadhi. ˗A ˗kwɛ ˗yö ˗kaɔng doö ga ꞊plɛ (12). ˗A dhe ˗zë ˗a ˗gɔ ˗yö kë˗to ʼgü. ˗A dë ˗zë ʼyaagun ˗nu꞊keng˗. ʼMɛ ˗nu ʼö ʼwogabha, ˗Flanngsü ˗mɛ ˗nu˗wo ˗gun ˗kaɔng
ˮsaɔdo ö ga ˮsaɔdo (66) ʼyö Komɔɔ ˗mɛ ˗nu ʼwogun mɛ ˗kaɔng ˗yiisiö ö gaˮsɔɔdhu (45). ˮKɛɛ tɛanwɔn ˗ya ˗pö ˗kan pö, ʼviɔng˗ bha ꞊ya gun ꞊ya kë ꞊zii. ˗Kwɛ ˗kaɔng do ö ˮsuesiö ꞊në ʼö ˗yaakë. Mɛ ʼbha ˗nu ˗sü ˗a ʼklɔɔ˗ ˗mü ꞊dhɛ ˗a sɔngʼyaa ˮgbɩɩ. ˗Pamɛamɛ ˗ya ˗pö ʼkwakë ˗së. ˗A ʼgbɛ ˗dhɛ ʼgü gɔ ˗nu, ʼviɔng˗ ˗nu ʼö ˗nu sɔng ʼyaa ˮgbɩɩ˗ bha ʼyö

ˮNimlʋʋ 26 ˮplɛɛ
˗Kwɛ 2009
kwa zuëˮ ʼdhö dɔ˗ ˮta ʼkpɔ. bha ˗foodhö kö kwaa
Mɛ ꞊slɔɔ ˗pë ˗nu ˗wɔnN dheebhang, n dë ˗nu, ˗a ʼdhɛ ʼö ya ˗Pamɛamɛ˗yaa ˗blɛɛsü pö, ˗yaa ꞊plɛ ˗naa pö, ʼyö ʼgo sië ʼmü ʼyö˗ ˗yaaga ˗naaʼbha pö sië ʼzü ya. ˮTʋ̈ ng ʼö ʼkwa dɔ˗ ʼgü yamɛ ʼyaa mɛ ˮtʋ̈ ng kë ta˗pë doseng ta ˗süʼgü. ꞊saaga ʼgbɛ ꞊ya kë ꞊saa ˗bha ʼyö ˗kë ˗së. ʼYö˗ ʼbha ʼyii yö wü˗bha, ꞊ya ʼdho ˮwɛɛwɛ, ʼyö ʼü˗ ʼbha sü. ʼBha ü ˮtʋ̈ ng ʼto pë do ʼgü ꞊yasee˗ kö ʼbha ʼto. ˗Dhöö ˗bhlaa ˗wɔn bha ʼwɔn ˗së ˗müYö ꞊në ʼkwa˗ ˗kë, ꞊plɛ. Dɔ ʼö ʼkwa wo ˮiin ʼö kwa dë ˗nu ʼwo˗ ꞊dɛɛ ya, ʼBiya ˮpɛɛn ˗ta, ˗kë ʼyö ˮkaflɩɩ waa˗ yö ꞊në mɛ ʼgbɛ ʼdhö˗ ta꞊kakao ˗nu bha ˗pö ʼö ˗sü ʼka. ˗A ʼpö˗ ˗mɛ ˗nu ˗waa wo ya, ˗tosɛa ꞊ya oo˗, ˗a ʼmɛ ˗nu ʼwo ˮkwi kë kwa ˗bha ˮgbɩɩ˗ ꞊plöö oo˗, ˗wa ta ˗sü ˗dedewo kwaa˗ ˮpɛɛn ʼgü ˗ziisü. ˗nu ˗ta bha. ˗A ˗wɔn ʼgü, ꞊Ya ʼgo yö ˗zë ʼgü, ʼmɛ ʼkö pë ta ˗dhɛ ˗zë, ka ˗mɔɔ˗ ˗bha ʼpö ʼö ʼka ˗a ʼbha ʼdhö ü ˗gɔ, kö ˗mlü ˗bhlaa ˮgblʋ̈ gblʋ̈ ˗bhö ü ʼgü dɔ ˮgbɩɩ˗ kö ˗nu kpɔ ʼö ʼka˗ ˗mlüʼü ˗dhöö ˗dhü ta. ˮdhɔɔ ˗nu dɔ. ʼKwa ʼke ꞊Trɔɔn ʼö˗ ʼgü, ˗a dhiang kë ˗kwaa ˗mlü ˗nu ʼkun ʼyaa zë ˗dedewo. ˗A ˗së. ʼKwa˗ ʼdho pë ˗nu ˗gɛn ˗mü ꞊dhɛ kö ˗yö ˗kpa ʼö˗ ˗kpɛa ˗nu ˗woyö˗ ˗bha, ü˗ ˮyi ˗bho to ʼö ʼkwa˗ ˗nu ꞊wɛnng. ˮdhɔɔgɔ doseng ʼgü
Pë see˗ ˮtʋ̈ ng ʼyaa müʼö ʼkwa dɔ˗ ʼka ya. Kö ʼkwa˗ ʼgü ma köʼkwa ꞊gwëë bha ʼaa ˗yökë ˗oo? ʼPë ˗nu ʼö ˗a ˗nu ta˗sü ꞊ya nu ˮtʋ̈ ng ya ʼgü, ˗a ʼbha ˗mü ʼpö ˗zɔɔsɛa ʼka. ˮKwi ˗zë ˗yö ö bha pë ˗dhɛ zatrofa. ˮKɛe yö ˗zë kwa ˗dho ˗a˗bha pö ꞊taama ꞊tɔn. ʼYaa yö ˗zë ˗a ʼka, ˗ya do ʼyaa ꞊gbanʼsü. ʼWɔn ʼö ˗gban ˗potaasü ˗wɔn ˗bha. ˮNʋnʋ yaa ꞊ya nu ˮKɔdivuaa
˗Kwa kwa ˗de ʼkun ! ˗Kwa kwa ˗de ʼkunˮMɛ ʼö ˮnʋnʋ ˗dhɔ ʼö kwa ˗kë, ˗kwa kwa ˗de ʼkun, ˗nu ˮdhɔɔ dɔ ʼzü ˮdhɔɔ ˗kɔ ˮgblʋ̈gblʋ̈ ˗nu ʼgü, ˮnʋnʋ yaa ꞊ya nu ˮdhɔɔ ʼkwëë˗. ˗gɛnmɛ ˗dhɛ waa˗ Bɔbɔ ˗nu ʼgü. ˗nu ˗bha ˗mü. ˮNʋnʋ bha ꞊ya ʼnë ʼsɛɛnnë ʼgbɛ ʼwo ʼnë ˗dee
˗ya ˗sü ʼka˗ ˗ta yö ˗mü: «ʼMedë ʼinö flɛnsi»«Made ʼgü. ˗kɔ ˗nu ʼwo ˗kë faamasi ˗nu ʼka bha˗ ʼgü. ʼÖ ʼwo˗ ꞊plɛ ˗naa ꞊në bha. ˗A ˗blɛɛsü ʼö gun bha ˗wo ˮNʋnʋ bha ˗wa ˗dhɛ bledilɛ kroasanng. ʼNë ˗dee ʼSëëdhɛ ʼö ꞊nëng ˗sü ʼka ˗a ʼkplëë˗ bha, ʼpë ʼö in frence». ˮNʋnʋ bha, ˗yö ꞊bɛdhɛ ˮdhɔɔ ˗dɔ ʼgü ˗A sɔnng ˗yö ʼwëë˗ ˗kaɔng ˗yaaga (150). ˗nu ʼka ˗a ˗nu ˮyan ˗ma ʼflangbho ˗Flanngsü ˮsɛˮNʋnʋ suu ꞊plɛ ˗naa ʼö pë ʼdhö˗ ˮpiʋ̈, ˗a ˗gun ˗a ˗dhɛ sië melanië. ʼWɔn ʼö ˗gban troo ˗nu ˗bha mɛ wɔnkɔ ˗nu ʼgüˮKɔdivuaa mi ꞊plɛ: ꞊Bɛɛnaa ʼBe˗ Dadie waa˗ Sidhiki Bakabaa ꞊la ʼö ʼwo˗ ꞊slɔɔ ˮKwi ˗a ˮsu ʼö ˗kë zuee ˮsaaga (8) bha, ˗wo kë Aliziödhi ʼka, ˗a ˗bha teatrë kë ˗dhɛ ʼgü. ʼka ʼö ʼkwa˗ ˗dhɛ ˗gbɛkɔ ˮKɔdivuaa mi ꞊plɛ ˗gba ʼpö˗ ʼkpii˗ ʼwo˗ ˗dhɛ ꞊Bɛɛnaa bha, ˗yö ˗kë bha, ˗a ˗bha ˗dhɛkpaɔyi ꞊la ʼka mɛ tii ˮsɛ ʼö ˗kë Aliziee bha, ˗a ˗bha ʼsëëdhɛ ˗bɛn zë ˗mɛ 3

ˮNimlʋʋ 26 ˮplɛɛ
ʼkpii˗ do ʼka ˮkɔdivuaa. ꞊Ya ꞊la ꞊slɔɔ ʼgbɛ. ˗Yö kë˗ do ˗slɔɔ ˗kwɛ ʼö ˗kë1956 ʼka bha˗ ʼgü, kö ya ʼsëëdhɛ ˗be ʼö˗ ʼtɔ ʼdhö ˗kë «ʼPödhɛ ʼö mɛ ʼyaa ga˗ ˗bha» ʼka ˗yaa ˗bɛn zë, ʼyö˗ ꞊plɛ ˗naa ꞊slɔɔ ˗kwɛ 1968 ʼka ʼgü, kö ˗yaa ʼdhɛ ʼö ˗kë «ˮNiyɔɔkë ꞊Patrɔnng» ʼka, ˗a kë. ʼYö ˗a ˗yaaga ˗naa ꞊slɔɔ ˗naa ʼzü bha. ˮkɛɛ ˗ya ˗nu ꞊gban ˗slɔɔ˗a ˗bha ʼsëëdhɛ ˗ya ˗sü꞊në˗ ˮgblʋʋ ˮpiʋ̈. ʼSidhiki Bakabaa˗zë ˮsinima kë ˗mɛʼkpii ˗dede˗mü. ˮKpʋngtaa ˗dhɛ ˗toˮdhʋ̈ ˗sü ˗ya ˗dɔ. ˗Yö ꞊la ʼkpii˗ ˗slɔɔ kö ˗yaˮsinima ʼö˗ ʼtɔ ʼdhö ˗kë«ˮUsimanë Sangbɛnö ˗bha kanng Tiaroyë » ʼka ˗yaa ˗wo. Bakabaa bha, yö ꞊në troo ˗kë ˗Kwɛ 2009
ʼgü ˗kɔ ʼkpii˗ ʼö kwa ˗gɔʼBiya ˮkwanngdhɛ ʼö kë ˮTrɛsiövilö ʼka˗ ʼgübha, ꞊në˗ didhɛtëë ʼkpii˗ ʼka. ˗A ˗bha yë ˗mü ˗a ˮslë mɔɔ˗ ˗süʼka kö mɛ ˮbhɩɩdhe ˗yöʼgo ˮgan ʼgü. Pë ʼö˗ ˗nu ˗zɔn ˮsinima ʼgü ʼyö ʼwobha. ꞊Ya ʼgo mü˗Gbekɔ ˮsu ʼö ya, ʼö sü ˗dhɛkpaɔyi ˗kaɔdo ö ga ˮsaaga (18) ˗bha ʼö yö ʼka ˗a ˗kaɔng ꞊plɛ ö gaˮsɔɔdhu (25) ˗bha, ꞊bhlëë ˗dho ˗ya ʼkaˮsinima kë do ʼbha ʼö˗kë ʼpë ˮKɔdivuaa ʼnëʼka ʼwo˗ ˗dhɛ TimiteBasudhi, ˗a ˗bha. ˗Yö ˗dho kë˗ Mɛtii ˮsinimatroo ʼkpii˗ ʼkaɔng do öga ꞊plɛ ˗naa ˗zɔn ˗süʼka. ˮYɩɩ ˗wɔn˗Tɔ ʼö˗ ˗gɛnga ʼdhö do
ʼtaablë ˗bha ꞊dhɛ ˗tɔ bha ˮgban ga do ʼyaa mü. ꞊Dhɛ ʼö ˗kë ˮdhʋ̈, ʼyö pë ˗kpa ˗mɛ bha˗ dhɛaˮ kpɔ ˗tɔ ˮgban gado ʼö to˗ ˗wɔn ʼka; ʼyö˗ pö ö ꞊patrɔnng ˗dhɛ ˗tɔ ꞊gbanˮpɛpɛ ˮgban ga ˗yö do. ʼYö˗ ꞊patrɔnng ʼdhö˗ pö :« ʼBha˗ ˗dhɛ yö ʼmɛ do ꞊dhɛ ˗tɔˮgban ga ˗yö do? » ˮKwi gɔn do ꞊në ʼö˗ pö ö bha pë dho ʼgo˗ yë ˮdhiʋ̈ ꞊midi ʼka kö˗ ˗tɔ˗kpa ˗mɛ ˗dhɛ ˗yö ˗tɔ do ˗kpa. ʼÖ ꞊ya ma. ʼYö ʼwɔn ꞊slɔɔ˗ ʼgü ʼWɔn bha ʼyö ˗kë ˗nu ˗gɔ zɔɔdhe ee? ʼBhii˗ pö ˗tɔ ꞊gban ˮgban ga ʼka. ʼYö˗ ꞊patrɔnng ʼdhö˗ pö: « ˗yö do ˗ee? » ˗Ko ʼdho ˗dhɛga ˗tɔ˗kluu ʼgüʼYö pë ˗kpa ˗mɛ bha ʼö˗ pö: « kö ˗tɔ ˮgban ga ʼdhö do kö ʼko ꞊Patrɔnng, ˗tɔ bha ʼö gun gbɔ ʼgü, n ˗zo ˗dhɛ yö. » ˗yö kë ˗bhɔ; ʼmii kë˗ pö: ˗psss, ˗psss ꞊dhɛ ʼYö ʼwo ˗ziö. ʼWo ꞊loo mü kö ˗tɔ ü ˗bha ʼdhö, ʼpë ʼö ˗kë ʼö˗ ˮgban ga ʼdhö ˗dhee do ˗yö ˗ya sië ö ˗yaan ˗ta. ʼYö do bha, ʼyö bha. ˮkwi gɔn bha ʼö˗ pö: « ˗psss, ˗psss. Kimse Etiɛnö» ˗Aga, ʼyö ˗tɔ bha ʼö ꞊wlüü. ʼYö ˮkwi gɔn ʼdhö˗ pö: « ʼBha ˗dhɛ yö ˗ ˮGwʋ̈ngKwa dë ˗nu ˗wa ˗pö ꞊dhɛ: « ꞊Nawaan ˗mɛ ꞊në ʼö dhebë zii ʼdhö ʼgu sü˗ ˗gɔ. » Pë ˗Wlangda ˗sü
Kwaa˗ ˮyʋʋ ˗mü, kwaa ˮyʋʋ ˗mü ! ˮGwɛɛtaa ˮsɛ ˗bha ˮgbɔfɔnama ˮiin ˮkumana
꞊gban ˮpɛpɛ ka ˗gɔ kö ʼka nu mü. Kö mɛ sɛɛnnë (Preefe) ʼö ʼwo˗ nu˗ ˗dhɛ bha, yöö nu ˗ya ˮpɛpɛ ʼö ˮgwɛɛtaa ˗mɛ ˗nu ˗dhɔ ʼdhö ka ˗kë, ˗ka ˮSangtaa ˮkwi ˗a ˮsu ʼö ˗kë ʼUtö ʼka, ˮkɛɛ ʼö kwa ˗ nu yi ˗dhɔ ˗bha. Yi ˗dho yi ˗kɔ ˗ya ka ˗dhɛng ˗ zë ʼkwa˗ ˗dhɛ ˮZɛ bha, ˗a ˗dhɛkpaɔyi ˮsaɔplɛ (7) ʼö bha ˗së ˗dede ʼka. ˗kë kwaa˗ ˮKɔdivuaa ˗sɛ ˗bha ˗yaflëëgüsü ˮiin
˗Ka nu, ˗ka nu. Kwa ˗yɛɛ ˗yö ˮgwɛɛtaa. depanngdanngsü ˗dhɛkpaɔyi ʼka bha, ˗a ʼka. ꞊Dhɛ ˮdhʋ̈ kö ˮGwɛɛtaa ˗mɛ ˗nu ˗Pamɛamɛ ˗ya ˗dhɛ mɛ	 ʼKa ka bo ʼsëëdhɛ ya˗ ˗wo pö ˗sü ʼka, ʼwɔn ʼbha ꞊ya kë ka ˗gɔ kö ʼka pö yi ˗dhɛ, ˗ka ʼsëëdhɛ kë kö ʼka bɔ. Yii˗ ʼdrɛsü ˗mü 08 BP 857 Abidjan 08 ʼka. Tel. 22.43.12.72. 4
ʼMɛ ˗nu ʼö ʼwo ʼsëëdhɛ ʼö ya˗ ˗kë, wo ˗mü ꞊Sai Zoziasü,  ˮDhɔɔgbö Zafe, ꞊Kesɩ Mɔyan 
ˮNimlʋʋ: 27 ˮSu: ˮZɛ ˗Kwɛ: 2009 ʼWƆN ˗TAƆNG ˗MA ʼGÜ ʼSËËDHƐ
ˮSu ˗bha ʼsëëdhɛ ˗mü		ˮGwɛɛtaawo
Mɛ ˗dewo ˗yö ˗së
˗Pamɛamɛ ʼö ˗kë kwaa˗ naɔ ˮgblʋ̈ gblʋ̈ ˗nu ˗ma ʼgü ʼsëëdhɛ ʼka bha, ˗a ˗bɛn zë ˗mɛ ˗nu yi ka faan ˗dɔ, ˗Gblüdë ˗a ʼnë ˗nu kö ʼka ka faan dɔ ˗a ˗wo pö ˗sü ˗bha ˗dedewo. ˗A ˗kun ˮgbɩɩ˗ ˗mɛ ꞊në ʼö˗ ꞊trɔɔn ꞊slɔɔ. ʼMɛ ʼö ö ˗de nu ˗a ˗wo pö ˗sü ˗dhɛ ˗a ꞊trɔɔn ˗yö ˗dho yö˗ ˗bha. ̈
Kwaa˗ ꞊danwo pö ˮsɛ ʼgü ˗wɔn
ʼPë ʼö kwaa˗ plesidanng ʼöˮplünng bho kwa ˗dhɛˮSu ʼö ˗kë ˮplɛɛ ʼka ʼö ˮkwi ʼdhö˗ ˗dhɛ zuɛn bha, kwaa˗ ˮsɛ ˗gɔ ˮdhiʋ̈ ˗mɛ ˗yö ˗kë ˗nu kwaa˗ ˮsɛ ʼgü, ˮMaa ˮsɛ ʼgü, ʼö sü ˗a ˗dhɛ ꞊kpaɔyi ˗kaɔng do (10) ˗bha ʼö yö˗ ʼka ˗a ˗kaɔng do ö ga ˮsaaga (18) ˗bha, ˗yö ˗gun mü. ˗Yö kë ˗dho Gbiaangwinng ʼö dho Gwaagwinng ʼpö. ˗Ziaanwo ˗yö kë ˗da nu wo ˮgunng ˗kɔ ʼö Gwaagwinng ˗a ʼgü. Naɔ ʼö˗ ˮdhiʋ̈ ꞊loo kwa ˗bha ʼö mɛ ˮtʋ ˗ma kun ˗a do ˗mü ꞊dhɛ ˗ya ˗pö ꞊Gee Wlobɛɛ bha, ö ˗dho nu˗ ˗a ꞊gee ʼka ˮsu ʼö ˗kë ʼUtö ʼka, ʼö ʼkwa˗ ˗dh ɛ ˮzɛ bha, ˗a ʼgü. ꞊Dhɛ ʼö go˗ ʼdhɛ bha˗ ʼgü, ʼyö ˗we ˗a ˗bha kö kolɛziö ˗dhɛ ʼö Gbiaangwinng bha ꞊Gee Wlobɛɛ ʼtɔ ˗yö ˗ya ˗a ˗bha. ʼSiiplöö: ˗A ʼdhɛ ya ʼwɔn yaa ˗mü. Kwa dë ʼkpii˗ ʼö ʼkwa gun˗ ˗dhɛ sië ˮYibha ˗Bhɛɛ kuu gbö ʼö gun ˮsɛ dë ʼka, depite ʼka bha ꞊në ˗Zlaan ˗yaa ˗kɔ ʼkun ʼBiya ˮsu ʼö ˗kë ˮplɛɛ ʼka bha˗ ʼgü. ˗A ˗wɛɛ ʼyii bho ꞊kö.                              .                              ʼen .  : 1. c, h, j,     x        . 2. r             d ʼun  .       de  :     Aaˮkaa Anˮgan Aansaan aɔkaɔ aɔnʼdaɔn  bh˗bho dhdhe Kwaa ˗sɛee ˮKɔdivuaa꞊wee 'gü ˗wɔnɛˮpɛ ɛɛ ʼWɔn꞊wɛɛ  ˗nu ˗bhaʼö ˗gban ꞊klangɛn˗gɛn Dhiooʼöɛɛn꞊gblɛɛn ëpë 
ëëënëënɛaɛangwiniinɩɩɩkwngooɔɔnɔɔnöööuunuun
ˮkëëʼkën꞊klëënˮkpɛagɛanˮ˗gwëˮbinˮiinˮwɩˮgbɩɩ ꞊kwaagbeng˗zooʼpɔˮyɔn꞊yɔɔnpötööˮsubun꞊yuun
üʼgü üüˮgüü ün꞊blün üünglüün ʋ̈ˮgʋ̈ ʋ̈ʋ̈ˮbhʋ̈ʋ̈ ʋˮtʋ ʋʋˮtʋʋ ˗Wo ʼdho ˗kɔ (   )     ˮdhü    ʼkɔ  dë 
 ꞊zɛ     ˗dhɔ    +     ˮklang˗    +     ʼyënng˗    +     saa˗    +    ꞊gööiroko  +     gɛanˮ    +   kpuuʼ 

ˮNimlʋʋ 27
ˮSu: ˮZɛ ˗Kwɛ: 2009 ˗Kwaa ˮKɔdivua ˗sɛ ʼgü ˗wɔnGizamɛ ˮtʋ̈ng ꞊nɛˮTʋ̈ng ʼö ʼkwa dɔ˗ ʼka
pase ˗a ʼka ˗a ˗gbekɔ ˗
këng ꞊plɛ ö ˗kɔ ˮsɔɔdhu ˗
ʼö yö˗ ʼka ˗a ˗kaɔng do (1˗ gizamɛ
˗yiisiö (zuee 14) ʼka. ʼMɛ ˗ ˗nu ˗bha ˗yö nu sië. ˗Wo ʼMɛ ˗nu ʼö woo gɛnyɛn
ya ꞊klang˗ ˗nu ˗bhaˮtʋ̈ng
bha. dhɛkpaɔyi ˗kaɔng do ö ga
waa mɛ ˗yaaga. Breve ˗mɛ ˮSu ʼö ˗kë ˮzɛ ʼka bha
nu ʼwo˗ pase bha ˗wo ˗gun
mɛ 302 354 ʼyö ʼmɛ ˗nu
˗nu
waa˗ mɛ ˮgblü ˗kaɔng
ʼbakö pase ʼö sü ˗gbekɔ
꞊në ꞊klang˗ ʼsɛɛnnëʼö
woo
ʼdho
kolɛziö, ʼwo wo ˗bha mɛ ˮgblü këng ˗yaaga
ˮsaɔplɛ ö ga do waa˗ mɛ
woo dho Nivɛɛsite ʼö ʼwo
10) ˗bha ʼwo mɛ 161 870. ˗wo ˗dho ˗a ˗nu ʼtɔ nu˗
zuee ˗dhɛkpaɔyi 28 ʼka
(zuee) ˗dhɛkpaɔyi do ˗bha ˮKpʋngtaadhɛ ˗wɔn ˗bha꞊Mlɛɛkɛn plesidanng ˗bha ʼdho ʼö˗ wo Gana ˮsɛ ʼgüMɛ tii ˮsu ʼö ˗kë˗gbekɔ ʼka ʼö ˮkwiʼdhö˗ ˗dhɛ zuee bha, ˗a ˗bha ˗dhɛkpaɔyi ꞊plɛ ʼöʼwo ˗kë ˗kaɔng dowaa˗ ˗kaɔng do ö gado (10 waa˗ 11) ʼka bha, ꞊Dhamlɛɛkɛnˮsɛgɔ ˗bha plesidanngʼö ʼwo˗ ˗dhɛ BadhaköObama, ˗yö kë ˗dho Gana˗mɛ˗nu꞊tuaabho. Obama bha mɛtii ˗nu ʼö ʼwo kë dho꞊dhuëngdhɛ ˗ta ʼyibha˗ ʼka, ˗ya ʼmɛ ˗nu bha, ˗a ˗nu ʼgü ˗në do ʼka. Yö ˗zë ˗a dë ˗nu wo ˗go mɛtti ˮsɛ ʼdhɛ ʼwo˗ ˗dhɛ Kenia bha, ꞊në˗ ʼgü. ʼYö ˗më ʼö ˗kë ʼyö ˗kwɛ ˗kaɔng ö ga ˗bha, Obama bha ʼyii ʼdho Gana ˗mɛ ˗nu ꞊wamɛtii ˮsɛ ˗nu ya ˗a ʼbha plesidanng ʼö yöö ˗yaʼgü ꞊dhɛ kwaa˗ ˮsɛ ˗nu ˮsɛ ˮdhiʋ̈,  ˗a ꞊votee kë, ʼdhö, ʼyö dho Gana˗ ʼyaa kë ˮdhinaa ʼka. ʼMɛ dhɛ ꞊në˗ ʼgü? ʼWɔn ʼyii gɛnyɛn, ʼyaa˗ kë ʼyaa kë ˮwɛɛ kö˗ ˗gɛn ˮdhinaaʼkaʼyaa ʼdhö. ˗A ˗gɛn ˗tongtongdhö. ˗Ya ˗kun blɛɛsü ˗mü ꞊dhɛ, Gana ˗ö ˗bha ʼö dho ʼö sɛ bha ꞊në ʼö ˗kë mɛtii˗ ʼyaannu. nu ˮkɛɛ ʼö kwa kwi ʼdhö˗A ˗yaaga ˗naa ˗mütii, ˗a ˮsɛ ˗blɛɛsü ʼö ˗ya ꞊dhɛ ʼwɔn ʼö ˗gban ˗a ˗nu ʼflëë˗ ʼgü ˗sü ꞊slɔɔ ʼö ˗bha ˮsɛ ˮgla ˗wɔn ˗nuˮkwiʼdhö ˗dhɛ ˗bha, Gana ˗mɛ ˗nu ˗kɔ depanngdanngsü bha, ˗ ˗ya ˗wɔn ˗bha ˗së ˗dede a ʼka. ˗Ya ˗slɔɔ ˗kwɛ ʼka. ˮgblüdo waa˗ ˗kwɛ Gana˗sɛbha, këng ˮsuesiö waa˗ ˗kwɛ ꞊Dhamlɛɛkɛn˗kaɔng ˮsɔɔdhu ö ga plesidanng ˗nu ˗yaagaˮsaɔplɛ (1957) ꞊në˗ ʼgü. ˗naa ꞊në ʼö nu ʼmü ʼö ˗A ˗gɛn ꞊plɛ ˗naa ˗mü ˗kë Badhakö ʼka bha. ˗A ꞊dhɛ ꞊ya ꞊mɔɔ dha ˮyi mɛ ˗blɛɛsü ꞊plɛ ʼö ʼwo2
nu Badhakö ˮdhiʋ̈ kö˗wo ˮsɛ ˮdhiʋ̈ bha, wo ˗zë ˮkwi ˮpuu ˗dede ˗nu˗mü. ˗A mɛ ˗blɛɛsü ˗yö kë ˗nu ˗kwɛ 1998 ʼgü. ˗Wa ˗dhɛ Bili Klingtɔnöʼyö˗ mɛ ꞊plɛ ˗naa ʼwo ˗dhɛ ʼZɔɔzië ʼBusië. ˗Yö kë ˗nu ˗kwɛ 2008 ʼö ˗ziöya˗ ʼgü. Badhakö nu ˗sü bha ˗aˮdhia ˗dede ˗yö kë ˗maGana ˗mɛ ˗nu ʼgü, ʼö ma ˗a ˗nu ˮsɛ ˗gɔ ˮdhiʋ̈ ˗mɛʼö ʼwo˗ ˗dhɛ ʼDiɔnö AtaMilsë, ʼö ˗ya ˮsɛ ˗gɔ ˮdhiʋ̈ zangvie ʼö ʼkwa ˗dhɛ ˗buu ˗faa ʼö ˗ziö yaʼka (2009) bha˗ ʼgü. Gana ˮsɛ bha ˗a ʼgü˗mɛ ˗nu ˗wo ˗mɔɔ mɛ

ˮNimlʋʋ 27
ˮsu: ˮZ ɛ ˗Kwɛ: 2009	 ˮmiliɔnng ˗kaɔng ꞊plɛ ö ꞊Dhɛ Obama ʼö nu, ˗yö mü ʼö ʼwo gun ʼmɛ ˗nu ga ˗bha. kë ˗dho ʼkɔ ʼbha ö Gana wooʼdho꞊dhuëngdhɛ ˗ta ˗a ˗nu ˗nu ʼka ꞊Dhamlɛɛkɛn ʼKapë Kostë. ʼÖ go Gana dho ʼmü, ˗yö˗da sië ʼmü ʼyö ˗wa ʼdho˗ bha, ˗dhɛ ʼgü. ˗Wa ˗dhɛ ˗pö ʼkpii˗, Akra ʼgü ʼö ˮkidhʋng ꞊plɛ. Mɛ ꞊slɔɔ ˗pë ˗nu ˗wɔn꞊Kakao suu ˗dee ꞊ya nu꞊Kakao bha gɔ ʼö
ʼka˗ ˗bha. ˗Yö ˗nu bho˗ ˗bha. ˗A ˮkadhi ʼdhɛ yöö ta kwɛɛ ˗yö
ʼwo˗ ˗dhɛ
ˮdhʋ̈ kö pë ta ˗mɛ
do ˗waa bho, ˗yö ˗kë ˮkadhi ˮgblü ˗kaɔng
˗biangsü ˮgbɩɩ˗ bha
ˮvaandhö. ꞊Kakao ˮsuesiö. ˗Wa ˗bho ꞊mɛɛsödɛsü, ʼö ꞊në˗ ʼtɔ ʼdhö ˗ya ˗sü
˗nu ˗wo ꞊naɔ ꞊slɔɔ
ˮkidhʋng këng
bha ˮyua ʼyaa pë ʼbha
do ö ga ˮsɔɔdhu. ˮsu ꞊gban ʼka. ˗A ʼWɔn ʼö ˗gban ˗potaasü ˗wɔn ˗bha. ˮYɔn ˮyi˗A ʼdhɛ ʼö yö ˗yö ˗dho ʼnë ʼkpɔ ˗dhe ˗nu ˮpiʋ̈. ꞊Ya kë ꞊dhɛ ʼnë ʼkpɔ ˗dhe ˗nu ʼka ʼnë ʼkpɔ, ʼö dho ʼö yö ʼka ˮsu ˮsɔɔdo ˗bha, ʼka ʼdho ˮyi nu ʼnë ˗dhɛ tongtongdhö. ˗Ka ˮyɔn doseng ꞊në˗ ˗nu ˗a ˗dhɛ. ˗A ˗kë ˮdhʋ̈ ˗sü bha ˗yö faan nu ʼnë ˗dhɛ; ʼö ˮyua ʼgbɛdhɛ bhɔ˗ ˗dhɛ taa ꞊gblɛɛn. ʼPë ʼö ˮyɔn ˮyi ʼgü ʼyaa ˮyi ʼgü. ˗Kaa kë ꞊dhɛ Dheasɔ ˗bha ya˗ ʼdhö. Yö ꞊në ka ˮyan ʼdhö˗ ˗bha bha. Dheasɔ ʼyɔn nu sië ʼnë ˗dhɛ
ʼWɔn ʼö ˗gban troo ˗nu ˗bha mɛ wɔkɔ ˗nu ʼgüDe ʼö dho ʼsü ˗dhoo kpö ˗zuö ˗mɛ ˗tiaandhe ʼka kwaa˗ mɛtii ˮsɛ ˗to ˮdhʋ̈ ˗sü ʼgü? 3

ˮNimlʋʋ 27
˗Kɔlookota
ʼö
ˮSu: ˮZɛ ˗Kwɛ: 2009 ˗mɛ ˗nu ʼö˗ ˗nu ʼtɔ ʼdhö
go Libedhia ˮiin ˮYi
(Aflikö Mamudë
ʼƐlë
˗to ˮdhʋ̈ ˗sü ʼgü ʼö
꞊nɛ: ʼka ˗kwɛ ˗yaaga ʼö ya: (Ezitö), Laabi
˗mɛ
˗naa
Kamörunë. Abedi Pele ʼgü. ˗A mɛ ʼbha ˗nu ʼtɔ Belumi
ʼö
ʼö ʼwo dɔ ʼko ˮpiʋ̈ ya: go Tinizi, Badu Zaki ˗nu ʼö˗ ˗nu ˗wɔn ʼdhö
˗mɛ ˗dede ʼö˗ ʼtɔ
Abdedi bha ꞊në ʼö kë
(Ezitö), Eto
˗kwa kwa ˮtʋ dɔ kwa
˗tun ꞊kö bhɔ, ʼö˗ ꞊slɔɔ
ʼgü. Drogba
(ˮKɔdivuaa), ˗kɔ ˮyɛ ˗a ˗bha kwa
꞊badhong
Alziöri, Zɔɔzë Woya ʼö Lukasü
ˮkpʋng ꞊taa ˗dhɛ˗kë ꞊badhong ˗zuö
˗kolookota ʼka bha, ˗ya
ˮpiʋ̈
꞊badhong
˗zuö
꞊ya bhɔ ˮiin ʼö
dɔ. ˗A ˗wɔn ʼgü, ˗zuö
ʼsëëdhɛ ˗ta ꞊kö, wo Wlozie
Milaa
ʼö
go
ʼö go Gana, ˗kwɛ ˗yaaga 1991, 1992, 1993
˗dhoo kpö ˗zuö ˗sü ꞊laʼka˗
˗nu
Dhabatë Mayɛɛ ʼö go
꞊zlöö ˗yö kë ꞊la ˗slɔɔ1989, 1994, 1995 ˗a ˗nu ꞊nɛ: Terɛkö Dhiabë ʼö (Marɔkö) Osamö Asɛn Samiɛlö
(Kamörunö), Zomo
Sono
Didiewaa˗
Barɛkö
di
waa˗
ʼSidë), Katibë
Bɛn
Lakdaa
(Alziödhi) Salifë Keita (Mali). ʼMɛ ʼdhö ʼyö ʼwo bha. Kö ˗ta. ʼMɛ ʼö ʼwo dho wo ˗dho ˗a dɔ˗. Dhadebe
ˮYɩɩ ˗wɔn˗Dhɛ ʼö ʼwo ꞊gloo˗ ˗bha ʼwaa ꞊sua kë˗ ˗bha. ꞊Klang˗
˗dhɛkpaɔyi ʼnë ʼbha. N dë ˗dhɛkpaɔyi ʼö kë˗ ˗dhɛ
ü dë ˗yö ꞊dhɛ? ˮYʋ̈ ˗dhɛkpaɔyi do ʼka
ʼdhö˗ gba˗ ʼka. ꞊Dhɛ ʼö ˗dede ʼka didhɛtëë ˮpiʋ̈
?» ˗A ˗yɔɔ ʼyii ꞊slɔɔ˗ didhɛtëë ˮpiʋ̈ ʼyö˗ pö
˗ziö ʼyö˗ dë ˗yö ga ꞊tɔn
kö ʼü n gba ˗dhɛkpaɔyi
˗bha, ʼbhaa ꞊sua kë˗ ˗nu kö ʼü n gba
˗a
didhɛtëë ʼdhö˗ pö: «ˮYʋ̈ ˮdhiʋ̈ ʼnë do ꞊nëʼyö nu ˗a ˗nu ˗bha˗dhɛ :«˗Gɔmɛdë, a ꞊ya ga.» ʼYö didhɛtëë ˮtʋ̈ng kpö ʼnë ʼbha ʼdhö˗dedewo, ˮkɛɛ kö ʼnë bha ˗zo
꞊ya
bhɔ
bha˗ ʼka. ʼYö nu ˮgbʋ ʼö˗ pö :«Didhɛtëë, a ˗nu ʼka. N dë ꞊ya ga.» ʼYö mɛ do ˗yö ˗ga ꞊plɛ ˗ee˗gɔ. ˗Dhɛ ʼö ʼü ꞊gloo ˗bha ˮGwënng«ʼMɛ ʼyaa yöö ꞊gwëë ʼyaa ˗gleng ma.» Pë ˗Wlangda ˗süTroo ʼkpii˗: Sangtaa ˮkumana
ˮGwɛɛtaa ˮsɛ ˗bha ˮgbɔfɔnama ˮiin ˮkumana sɛɛnnë (Preefe) ʼö ʼwo˗ nu˗ ˗dhɛ bha, kwa˗ ˗pö yöö nu ˗ya ˮSangtaa ˮkwi ˗a ˮsu ʼö ˗kë ʼUtö ʼka, ˮkɛɛ ʼö kwa ˗zë ʼkwa˗ ˗dhɛ ˮZɛ bha, ˗a ˗dhɛkpaɔyi ˮsaɔplɛ (7) ʼö ˗kë kwaa˗ ˮKɔdivuaa ˗sɛ bha ˗yaflëëgüsü ˮiin depanngdanngsü ˗dhɛkpaɔyi ʼka bha, ˗a ʼka. ꞊Dhɛ ˮdhʋ̈ kö ˮGwɛɛtaa ˗mɛ ˗nu ˗Pamɛamɛ ˗ya dhɛ mɛ ꞊gban ˮpɛpɛ ka ˗gɔ kö ʼka nu mü. Kö mɛ ˮpɛpɛ ʼö ˮgwɛɛtaa ˗mɛ ˗nu ˗dhɔ ʼdhö ka ˗kë, ˗ka nu yi ˗dhɔ ˗bha. Yi ˗dho yi ˗kɔ ˗ya ka ˗dhɛng ˗bha ˗së ˗dede ʼka. ˗Ka nu, ˗ka nu. Kwa ˗yɛɛ ˗yö ˮgwɛɛtaa. ʼKa ka bo ʼsëëdhɛ ya˗ ˗wo pö ˗sü ʼka, ʼwɔn ʼbha ꞊ya kë ka ˗gɔ kö ʼka pö yi ˗dhɛ, ˗ka ʼsëëdhɛ kë kö ʼka bɔ. Yii˗ ʼdrɛsü ˗mü 08 BP 857 Abidjan 08 ʼka. Tel. 08 18 08 88 / 06 39 04 88 ʼMɛ ˗nu ʼö ʼwo ʼsëëdhɛ ʼö ya˗ ˗kë, wo ˗mü ꞊Sai Zoziasü,  ˮDhɔɔgbö Zafe, ꞊Kesɩ Mɔyan Dhifɔngsü, Valangtɛn Vidrinö waa˗ Edhɛna Pɛdhɛkwalösökaya ʼö˗ ˗nu ꞊gban ꞊plɛ ʼwo go Dhusi ʼö ˗da ˮAnɛsü ʼö go ʼSuisü,  ˗a ˗nu ʼka. 4

ˮNimlʋʋ 27
ˮsu: ˮZ ɛ ˗Kwɛ: 2009	 ʼWɔn yaa kë ˗sü ꞊ya sɔ ꞊dɛɛ ˗dedewoʼNë dhebë ʼnë ya, ˗a ˗kwɛ ˗yö kaɔng do ö ga do ʼyö dho ö dhuëë˗ ꞊keng˗ ʼyö˗ dhuëë bha ʼö ʼgu dɔ˗ ˗bha. 5

ˮNimlʋʋ: 27 ˮSu: ˮZɛ ˗Kwɛ: 2009 ˮSu ˗bha ʼsëëdhɛ ˗mü		ˮGwɛɛtaawo

ˮNimlʋʋ: 28 ˮSu: ˗Zroo ˗Kwɛ: 2009 ʼWƆN ˗TAƆNG ˗MA ʼGÜ ʼSËËDHƐ
ˮSu ˗bha ʼsëëdhɛ ˗mü		ˮGwɛɛtaawo
Mɛ ˗dewo ˗yö ˗së
˗Pamɛamɛ ʼö ˗kë kwaa˗ naɔ ˮgblʋ̈ gblʋ̈ ˗nu ˗ma ʼgü ʼsëëdhɛ ʼka bha, ˗a ˗bɛn zë ˗mɛ ˗nu yi ka faan ˗dɔ, ˗Gblüdë ˗a ʼnë ˗nu kö ʼka ka faan dɔ ˗a ˗wo pö ˗sü ˗bha ˗dedewo. ˗A ˗kun ˮgbɩɩ˗ ˗mɛ ꞊në ʼö˗ ꞊trɔɔn ꞊slɔɔ. ʼMɛ ʼö ö ˗de nu ˗a ˗wo pö ˗sü ˗dhɛ ˗a ꞊trɔɔn ˗yö ˗dho yö˗ ˗bha. ̈
Kwaa˗ ꞊danwo pö ˮsɛ ʼgü ˗wɔn
ˮKwi ˗a ˮbü ˗wɔn ʼöʼDannëngdhö
ˮKunmana
sɛɛnnë
ʼö
ʼdhö, ˗wo kë ˗niëë ʼDannëng ˮsɛ ꞊në dha nu, ˮkɛɛ ˗a ˗ga ʼyö ˮbü ˗dhɛ ʼkpii˗ ʼö ʼwo˗ ˗dhɛ Tanri
bha˗ ʼgü, ˗wo kë ʼwɔn ˗slɔɔ ˗a ʼgü ꞊Taama ˗sü ya˗ ʼgü woo ˮsɔdha
ʼwo ˮDannëngdhö ˗a ˗nu ˗gɔ
Kuanlö, Duelö waa˗
˗nu bha˗ ˗bha kö ʼwa ʼdho˗ ˗nu
ˮgbɔfɔnama ʼkpii˗ ʼö ˗kë Kole ˗nu ˗wa see˗ ˗sü ʼka ˗dedewo. ʼmɛ ʼö ꞊dhaglitii
ˮKunmana ˗ya ˗pö ˗a ˗nu ˗dhɛ
Kö ʼmɛ ʼö ˮkwi ˗a ˮbü ˗nu ʼwo
(ʼwɔn ʼö ˗gban pë ta ˗wɔn ꞊dhɛ ʼpë ʼö ˗kë ʼö dha ʼyaa ban
ʼkun. ˮDannëngdhö ʼdhö, ˮdhü ʼyën bha ˗a ˗gɔmɛ ʼdhö, ˮdhasi ˗nu ˗mɛ
ʼBlaima
ʼka waa˗
Doso
ʼdhö, ˗bha) ˗wɔn ˗yö ˗gban ˗a ˗bha ʼgü ˮkwi ˗a ˮbü ˗ga ˗dhɛ ʼgü. ˗Dhɛ ꞊dhɛ ˮbü ʼö ʼpö˗ ˗nu ʼwo ˗kë: Ganniba, Sioba ˗a ˗nu ˮpɛɛn ˮpiʋ̈ bha, mɛ ʼgbɛ ʼzü bha ˗a ˗gɛn ˗mü ꞊dhɛ ˮbü
ʼyaa ʼdhö ʼzü. ˗nu bɔ kö ˗wo wo ˮyan ʼto ˮbüsee˗. kwaa˗ ˮpɛɛn ˗ta, ˗kwa kwa ˗de                              .                              ʼen .  : 1. c, h, j,     x        . 2. r             d ʼun  .       de  :     Aaˮkaa Anˮgan Aansaan aɔkaɔ aɔnʼdaɔn  bh˗bho dhdhe Kwaa ˗sɛee ˮKɔdivuaa꞊wee 'gü ˗wɔnɛˮpɛ ɛɛ ʼWɔn꞊wɛɛ  ˗nu ˗bhaʼö ˗gban ꞊klangɛn˗gɛn Dhiooʼöɛɛn꞊gblɛɛn ëpë 
ëëënëënɛaɛangwiniinɩɩɩkwngooɔɔnɔɔnöööuunuun
ˮkëëʼkën꞊klëënˮkpɛagɛanˮ˗gwëˮbinˮiinˮwɩˮgbɩɩ ꞊kwaagbeng˗zooʼpɔˮyɔn꞊yɔɔnpötööˮsubun꞊yuun
üʼgü üüˮgüü ün꞊blün üünglüün ʋ̈ˮgʋ̈ ʋ̈ʋ̈ˮbhʋ̈ʋ̈ ʋˮtʋ ʋʋˮtʋʋ ˗Wo ʼdho ˗kɔ (   )     ˮdhü    ʼkɔ  dë 
 ꞊zɛ     ˗dhɔ    +     ˮklang˗    +     ʼyënng˗    +     saa˗    +    ꞊gööiroko  +     gɛanˮ    +   kpuuʼ 

ˮNimlʋʋ 28
ˮSu: ˗Zroo ˗Kwɛ: 2009 ˗Kwaa ˮKɔdivua ˗sɛ ʼgü ˗wɔnGɔ ꞊saa ˗bha ˗da ʼö yöö wo˗ ʼgüˮKwi ˗a ˮsu ʼö ˗kë
˗yiisiö (70) ˗yö ˗da ˗sü ʼka ˗zuö ˗a ꞊saa ˗ta. ˮGbaka ʼdhɛ ʼö gun ʼwëë˗ këng
ʼö
˗mɛ ˗nu ʼwii wo ˮdhi bho˗
ˮsɔɔdhu (25) ˗da ˗a sɔnng ˗yaaga (1500). Glɔɔ ˗kɔn ʼö ʼmɛ˗ ʼka ˗kwɛ ya˗ ʼgü, ʼkwa˗
˗dhɛ
˗gblɔdhee bha, ʼö sü ˗a ʼdhitrëë do ˗ta, ˮkɛɛ gɔ bha bha woo ʼwëë˗ ga ˗ta. Gɔ ˮgaadhiʋ̈ ˗mɛ ˗nu ˗ta. Gɔ ˗nu ʼwo dho ʼpö˗ ˗kɔ ˗a ˗bha ˗dhɛkpaɔyi
˗gɔ ˗mɛ ˗ya ˗pö ˮdhʋ̈. ˗A ˗nu ʼgü, woo ʼwëë˗ këng do ʼka
˗bha, ˗dhɛ ʼyaa ꞊gblɛɛn ʼzü kö
˗da ˗sü ʼka ˮdhiʋ̈. ꞊ke ˮsɩ ˮkwi ꞊plöö bha
ˮsaɔplɛ (7) ˗bha ʼö yö ˗wɔn ʼgü ˗wa ˗pö ꞊dhɛ ˗a
ʼsanngsü sɔnng ˗yö
ʼwo takisi ʼö ʼkwa˗ ˗dhɛ ˗tia bhöpö sɔnng yöö ˗da ˗ta. ʼWëë˗ ˗kaɔng do ö ga
woo ʼwëë˗ ˗kaɔng do (50) ꞊dɛɛ
(500) ˗da ˗a sɔnng ˗ta. ꞊Ya kë ʼpö ˮdhʋ̈ kö ˗
꞊plɛ (1000) ꞊ya kë këng gun këng do (500), ˗kaɔn ˗yiisiö (200) ꞊ya ˗da ˗a ˗ta. Kö ˗ya kë ˮgbɩɩ˗. ˗Ziaanwo ꞊dhotɛɛ ˗nu ʼgü, ˗plang sɔnng ˗ya ˗da ʼgü. ˗A ˮKpʋngtaadhɛ ˗wɔnˮTan bho ˗mɛ ʼkpii˗ ʼwo˗ ˗dhɛ Mikaɛlö Zakösɔngnö, ˗a ˮsaa ˮTan ʼbha ʼwo˗ ˗dhɛ ʼPɔpö, ˗a bho ˗mɛ ʼkpii ʼö gun ˮkpʋng ꞊taa, ˗a ˗wɔn ꞊ya see˗. ˗Wo ˗gun ˗a ˗dhɛ sië MikaɛlöʼZakösɔngnö. ˗Yö ˗gun mɛtii ˗nu ʼö ʼwo kë dhoʼyi bha ˗yi bha ʼka꞊dhuëngdhɛ˗ta꞊Dhamlɛɛkɛn ˮsɛ ʼgü, ˗a ʼgü ˗në do ʼka. ˗Wo ˗së ʼö gun ˗a ˗gɔ ˗a ˮsimanˮyɔɔ ʼyaa gun. ʼNë bha ˗a ˗wɔn ˗yö ˗see ˗kwɛ(2009) ya˗ ʼgü, ˗a ˗bha ˮsu ʼö ˗kë ʼzuɛɛn ʼka ʼöʼkwa˗ ˗dhɛ ˮplɛɛ ˗a ˗bha˗dhɛkpaɔyi ˗kaɔng ꞊plɛö ga ˮsɔɔdhu (25) ʼka, ʼLɔɔsüAngziölɛsü. ˮKpʋng ꞊taa ˗dhɛ ˗toˮdhʋ̈ ˗sü ˗yö ˗gun ˗a dɔ sü ʼka. ˗A suu ˗yö ˗go kwa ˗gɔ ˮKɔdivuaa, Abuaso˗sɛʼgü. Mikaɛlö ˗yö kë ˗nu˗ziaanwo ʼyö ˗kwɛ ʼö˗kë 1992 ʼka bha ˗a˗bha ˮsu ʼö ˗kë fevrieʼka, ʼö ʼkwa˗ ˗dhɛ ˗Buu ʼkpii ˗a˗bha˗dhɛkpaɔyi ˗kaɔng doö ga ˗yiisiö ʼka. ˗A suu ˗yö ˗go Aka Esoɛn ˗gɔʼkɔdhi ʼgü Krɛngziabo. ʼÖ nu Ayi ˗nu bha ˗wokë wo ˗kɔ ˗ya ˗a˗dhɛng ˗bha ˗së ˗dedeʼka. Mikaɛlö ˗yö kë ʼwɔn ˗së ʼgbɛ kë ˗süˮplünng ˗bho ˗a ˗nu˗dhɛ. ˗Yö kë˗ ˗pö yöö ˗naa ˮdhɔɔkwëëdhɛdɔ. Yöö ˗nu ˗bha ʼkpinng ʼödhoˮkwanng˗ ˗dhɛ ʼö ˗kë
2
Abroki ʼbɔɔ˗ dö ʼBia ʼka, ˗a kë gudrɔnng [gu ʼdrɔnng˗] ʼka. ꞊Dhɛ yöö Sangwi ˗gblüdë ʼöAbuasso, Nana Amɔ N dufu ˗yiisiö ˗naa ˗ya ʼgü˗kɔ ˗pë kë ʼköö ˗ya müʼö kuranng ˮdhü ˗kaɔng˗yaaga ö ga ˮsɔɔdhu gban. ˮDhɔɔkwëëdhɛ ziaan bha ˗yö kë˗ ˮkpan ˗ya. ʼWɔn ˮpɛpɛ bha ˗a ꞊gban ˗yö ˗to ˮdhiʋ̈ ʼyöʼnë bha ˗a ˗wɔn ˗yö ˗kë. ˗Wa ˗wɛɛbho ˗gbekɔ˗dhɛkpaɔyi7ʼka꞊Dhamlɛɛkɛn ˮsɛ bha ʼgü mɛbhɩɩdhe ʼö ˗ziöˮgblü ˗kaɔng do ö ga do(11 000) pongpongdhö, ˗a ˗nu wëëdhö. MikaɛlöʼZakösɔngnö ˮsaaAgni ˗nu ʼwoAbuaso bha ˗wa ˗pöwoo ʼnë bha ˗wo˗dho ˗a ˮsaa˗ kë ˗gbekɔ (zue) ga ˗yi ʼka. ʼÖ sü ˗a ˗dhɛkpaɔyi ˗kaɔng˗yaaga ö ga do (31) ˗bha ʼö yö˗ ʼka ˮsuʼdhɛ ʼö dɔ˗ ˮpiʋ̈,  ʼö ˗kë ˮzɛ ʼka bha ˗a˗bha˗dhɛkpaɔyi꞊plɛ˗bhaKrɛngziabo˗dhɛʼyaan˗ ˗dede ˗bha. ˗A naɔ ˗yö ʼdho ˗süʼka ˮkpʋng ꞊taa˗dhɛ ˗to ˮdhʋ̈ ˗sü꞊gban ʼgü. 
ˮNimlʋʋ 28
ˮsu: ˗Z roo ˗Kwɛ: 2009 Mɛ ꞊slɔɔ ˗pë ˗nu ˗wɔn꞊Pë ꞊gban sɔnng ꞊ya ˗da ʼgü ˮKɔdivuaaˮSu ʼö ˗ziö ya ˗bhöpë sɔnng ʼö ʼdhö, ˗ma ʼyaa gun wo sië˗ ˗bha. ˮKɛɛ ˗a sɔnng ʼnë ʼbha ꞊ya lɔɔ. ˗Ka ˗dhɛ ˗ga ˮdhʋʋ ʼö ˗ya ka ꞊wlöö ya˗ ʼgü. ˗Bhöpë ˗nu˗A ˗nu sɔnng˗Mlü ga ʼö mɛ ˗dhɛ ʼwo˗ ˗bhö ˮkidhʋng do ʼwëë˗ ˗kaɔng ˮsaɔplɛ (350) (dengkasia) ˗A ʼdhɛ ʼö mɛ ˗tiaandhe ˗nu ʼwo˗ ˗bhöˮkidhʋng do ʼwëë˗ këng do (500) ˗yö mü, (600) ˗bha ˗yö mü ˮNʋnʋ ˗biˮkidhʋng do ʼwëë˗ këng ˮsɔɔdhu (2500) ˗Yabhaˮkidhʋng do ʼwëë˗ ˗kaɔng ˮsaaga (400) ˗Bhöpë suu ʼdhɛ ʼwo˗ ˗dhɛ kaadhɔtöˮkidhʋng do ʼwëë˗ këng ˮsɔɔdhu (2500) ꞊Tanmatiˮkidhʋng do ʼwëë˗ këng ö ˗kɔ ˮsaaga (800) ˗Du ˗wüˮkidhʋng do ʼwëë˗ këng ˗yaaga ö ˗kɔ ˮsaaga (1900) ˮYɔn ˮkɛɛ ˮgwɛɛ ˮyɔnʼdhiitrë do ʼwëë˗ këng do ö ˗kɔ ˮsaaga (800) ʼWɔn ʼö ˗gban ˗potaasü ˗wɔn ˗bha. ˗Klɔng suu ˗mɛɛ ʼö ʼwo˗ ˗dhɛ	˗klɔng ˗së? ˗Klɔng ˗së ꞊nɛ˗Klɔng yaa ꞊nɛ˗Klɔng ʼö wo˗ ˗dhɛ ˗klɔng ˗së, yö ꞊në kwa ˗Klɔng yaa ꞊nɛ. ˮYi ˗tɔ ʼka ˗dhöö bhiëga (bhʋ̈ʋ̈ˮ ˮyan ʼdhö˗ suu ˗bha ʼsëëdhɛ ˗ta kwa ꞊wlöö ga) bha, ˗yö ˮsia ˮsia˗ böö˗ ʼgü. ˮYi ˗tɔ ʼka ˗dhöö ya: bha, ˗waa ˗da ˗klɔng ʼgü, ʼyö pë ˮvlaanvlaan ˗nu ʼö 1) ˗A ˗zü ˗yö ꞊klëën ˗sü ʼka ˮbhang ʼnë ʼka, kë ʼwo ˮyua ˗da mɛ ʼgü bha, ꞊wa ʼto˗ ꞊keng ꞊wa ˗pö ˮdhʋ̈ ʼö ˗tuëë gbo ˗nu ʼwo dho˗ ʼgü. ˮyi ꞊bhaa. ꞊Ya kë ˮdhʋ̈, ˮyi suu kö bha ʼbha mü 2) ˗A ˮkpan ˗yö ˗dhö ʼyö˗ ˗bha ʼdhö ꞊gii ˗sü ʼka bhoo, kö ʼbha ˮyua ʼsü. ꞊sɛɛnma ˮiin ꞊dhasong ʼka, kë ˮdhʋ̈ kö˗ ˗züzü dhɛ ˗yö ʼto ˮslʋ̈ʋ̈slʋ̈ ʼka. 3) ˮYi ˗tɔ ʼka ˗dhöö bha ʼyaa kë ˮsia˗. ˗Yö dun sü ʼka ꞊kaɔ ˗bha. Bhiëga (bhʋ̈ʋ̈ˮ ga) ʼö ˗kplü ˗sü ʼka ˮyi ˗tɔ ʼka ˗dhöö ˗bha bha, ˗yö ˗to ˗klɔng bha˗ ˮkpan ˗ta. 12
˗Klɔng ˗së ꞊nɛ
˗Klɔng yaa ꞊nɛ
1
ʼWɔn ʼö ˗gban troo ˗nu ˗bha mɛ wɔkɔ ˗nu ʼgü3
2

ˮNimlʋʋ 28
ˮSu: ˗Zroo ˗Kwɛ: 2009 Mangdela ˗bha ˗kwɛ ˗yö ʼko ˮdhiʋ̈ ˗trooMɛtii ˮsɛ ˗to ˮdhʋ̈˗sü ʼgü, ˮsɛgɔ ʼdhɛ ʼö ˗ya ˗sü ʼka ˮsia˗ yënʼwo˗ ˗dhɛ Aflikö diSidë bha, ˗a ˗bha plesidanng ˗blɛblɛ sü˗ ꞊në ʼwo ˗dhɛNɛlisɔngnëMangdela. ʼÖ gun kö˗ ˗naa ˮsɛ bha ʼyii kë ya ˗de ˗ta ꞊kö(kö ʼyii depanngdanngsü ꞊slɔɔkö) Mangdela ˗yö kë saan ˗dedewo ʼGlɛɛ˗ ˗nu ʼö ˮsɛ ˗yö gun ˗a ˗nu꞊kwɛɛ˗ mü, ˗a ˗nu ˗kɔ ˮdhiʋ̈. ˗Wo kë˗ ˗da ˗kaso ʼgü ʼö ˗kwɛ ˗kaɔng ꞊plɛ ö
ga ˮsaɔplɛ waa ö taa ˗këmü. ˗A ˗bha ˗go mü ˗sü ʼyö ˗kë ˗a ˗nu ˮsɛ ˗süʼGlɛɛ˗ ˗nu ˗gɔ ˗sü ʼka ʼyö˗kë plesidanng ʼka. Mangdela dha ˮyi ˗kwɛ˗kaɔng ˮsuesiö ö ga do(91) ˗naa ꞊në ʼö kwɛ. ˗A ʼfɛtö ʼkpii˗ ˗yö kë ˗kë ˮsu
ʼö ˗kë ˗gbekɔ (ʼUtö) ʼka bha, ˗a ˗bha ˗dhɛkpaɔyi ˗kaɔng do ö ga ˮsaagaʼka, ˗a ˗bha ˮsɛ ʼgü Zoanɛsibuuwaa ˮNiyɔɔkö (꞊Dhamlɛɛkɛn ˮsɛ ʼgü). ʼÖ gun kö ˮvʋ̈ʋ̈ ˗ya
꞊ya dhi. ʼYaa yö ˗zë ʼwo˗ ˗kpa ʼwo˗ ˗bhö. ˮKɛɛ ˗dhɛ ˗ga kö ʼsɔng˗
ʼyö˗
꞊gban
kö mɛ do ʼyii kë˗ ʼto, ʼmɛ ʼgu ʼyii dɔ bha, ʼyö ʼwo˗ pö ʼYö ʼwo˗ dhɛɛˮ kpɔ
yö ʼyö ʼwo ʼtɔng˗
˗wa zë kö ˗wa ˗wü ˗bhö. bho. ˗A ˗bha zü bho ˗dhɛ ʼsɔng˗ ˗më ʼö ʼü˗
ʼYö ʼwo˗ pö ʼmɛ
˗ta. ʼYö mɛ ʼgbɛ ˗dede ꞊gban ʼgü, ˮkɛɛ ʼsɔng˗ ʼyii ʼyö˗ ˗yɔɔ bɔ ʼö˗ pö
ˮdhɛɛdhö
ʼsɔng˗
˗yö
꞊dhɛ laa ˗bhö ˗laa ʼyii kë ö
ʼdhö kë˗ zë ꞊diö
ʼö ꞊ya ö ˗bha zë
ˮyɩɩ ʼto. Ö bhɔ ʼgü ꞊në˗ ˮtunng kö ˗yö ʼdho˗ ʼka
ˮyɩɩ ˗sü ˗dedewo.» ʼto kö ˗a ˗mɛ piaˮ
ʼwo sënnë kun ʼwo˗ zë
dinngdhö ˗a ˗nu ˗ta, ʼwo dho ˮYɩɩ ˗wɔnˮVʋ̈ʋ̈
ʼyaa
˗së
˗da wü ˗nu ꞊plöö, ˗nu
ˮpɛpɛ ʼwo wo ʼko(꞊dhadhua) ˗ya. ˮdhʋ̈
˗yö
kö
yö
˗yö
ˮyɩɩ ˗dhiang zë. ʼMɛ mɛ ꞊gban ˗wa ˮyɩɩ
ʼka, kö ˗wo ˮyɩɩ ʼto ˮkɛɛ ʼö ˮyɩɩ ˗dhiang zë bha, ʼYö ʼwo˗ zü bho sënnëʼwo ˮyɩɩ to ˮkɛɛ ʼyö(˗a bhɔ
꞊gblɛɛn ʼka ꞊ni) ʼyii ˗vin doseng. ˗Aga ʼyö ꞊dhɛ ʼö ˗kë ꞊dhɛ ˗a ˗nulaa ˗bhö ˗laa ˗dhɛ ˗yö ö ˗bhabha ʼyö ˗kë ˮyɩɩ ˮyɩɩ ˗sü mɛˮyɩɩ ʼto ʼzü. ꞊Dhɛ ʼö ˗kë bo bha, ʼyö ʼwo dɔ wo ˮdhi ˮdhiʋ̈. ꞊Dhɛ ˗dhɛta ꞊ya dɔ ˗ya ˮyɩɩ ʼto ˗sü ˗bha. ʼwo˗
pö
: «ʼYö ˮyɩɩ to?» :«Dhiang ʼö sënnë bha ˗yö n ʼgü ˮyɩɩ
ˮGwënng«˗Slëëslëë [˗Slëë ˗slëë] ꞊në ʼö ꞊gwan ˗kan.» Pë ˗Wlangda ˗süKwaa˗ ʼsëëdhɛ ˗dee ˗nuDan ˗wo pö ˗m ɛ ˗nu ʼö ʼkwadɔ kwa ˗dewo pö ˗dhɛ waa ˗ya ˗nu ʼka, kwaa˗ ʼsëëdhɛ ˗dee ʼgbɛ ˗wa kë. ˗A ˗nu ʼtɔ ꞊nɛ: ˗Dhuangdhe, ꞊klang˗ ˗kë ˗bha ʼsëëdhɛ ꞊plɛ ˗yö mü ˗wa ˗nu
˗dhɛ ziaan bho ˗gɔmɛ ʼka, ʼyö ˮyɩɩ ˗to ʼgü ˗wɔn ˗nu ˗bha ꞊ya kë
ʼzüzü. ʼYö ˮdhɛdhɛ dɔ ʼsëëdhɛ ʼö mü. ˮgwʋ̈nng ʼsëëdhɛ do ʼö mü, ʼyö ʼKa ka bo ʼsëëdhɛ ya˗ ˗wo pö ˗sü ʼka, ʼwɔn ʼbha ꞊ya kë ka ˗gɔ kö ʼka pö yi ˗dhɛ, ˗ka ʼsëëdhɛ kë kö ʼka bɔ. Yii˗ ʼdrɛsü ˗mü 08 BP 857 Abidjan 08 ʼka. Tel. 08 18 08 88 / 06 39 04 88 4

ˮNimlʋʋ 28
ˮsu: ˗Z roo ˗Kwɛ: 2009 ʼMɛ ˗nu ʼö ʼwo ʼsëëdhɛ ʼö ya˗ ˗kë, wo ˗mü ꞊Sai Zoziasü,  ˮDhɔɔgbö Zafe, ꞊Kesɩ Mɔyan Dhifɔngsü, Valangtɛn Vidrinö waa˗ Edhɛna Pɛdhɛkwalösökaya ʼö˗ ˗nu ꞊gban ꞊plɛ ʼwo go Dhusi ʼö ˗da ˮAnɛsü ʼö goʼSuisü,  ˗a ˗nu ʼka. 5

ˮNimlʋʋ: 28 ˮSu: ˗Zroo ˗Kwɛ: 2009 ˮSu ˗bha ʼsëëdhɛ ˗mü		ˮGwɛɛtaawo
ʼWɔn yaa kë ˗sü ꞊ya sɔ ꞊dɛɛ ˗dedewo
ʼNë dhebë ʼnë ya, ˗a ˗kwɛ ˗yö kaɔng do ö ga do ʼyö dho ö dhuëë˗ ꞊keng˗ ʼyö˗ dhuëë bha ʼö ʼgu dɔ˗ ˗bha. 
ˮNimlʋʋ: 29 ˮSu: ˗Zroo ˗Kwɛ: 2009 ʼWƆN ˗TAƆNG ˗MA ʼGÜ ʼSËËDHƐ
ˮSu ˗bha ʼsëëdhɛ ˗mü		ˮGwɛɛtaawo
Mɛ ˗dewo ˗yö ˗së
˗Pamɛamɛ ʼö ˗kë kwaa˗ naɔ ˮgblʋ̈ gblʋ̈ ˗nu ˗ma ʼgü ʼsëëdhɛ ʼka bha, ˗a ˗bɛn zë ˗mɛ ˗nu yi ka faan ˗dɔ, ˗Gblüdë ˗a ʼnë ˗nu kö ʼka ka faan dɔ ˗a ˗wo pö ˗sü ˗bha ˗dedewo. ˗A ˗kun ˮgbɩɩ˗ ˗mɛ ꞊në ʼö˗ ꞊trɔɔn ꞊slɔɔ. ʼMɛ ʼö ö ˗de nu ˗a ˗wo pö ˗sü ˗dhɛ ˗a ꞊trɔɔn ˗yö ˗dho yö˗ ˗bha. ̈
Kwaa˗ ꞊danwo pö ˮsɛ ʼgü ˗wɔnʼTikɛnë
ʼDia˗ ˗bha ˗dhioo ʼö˗
dɔ ˮMaadhöʼTikɛnë ʼDia˗ bha, ˮtan ˗bho ꞊badhong
˗dhɛ
Dhiang ʼö˗ zë bha, bho ˗mɛ ʼkpii˗ do ˗mü
ʼö ˮMaadhö bha˗ ʼgü. bha, ʼyö ʼTikɛnë ʼö˗ pö ö ʼkwa˗ pö ˗gɔn gɔɔn
ya˗ ʼgü. ˮSu ʼö ˗kë ˗gɔɔn ʼka ꞊kwɛɛ˗ ˗nu
˗mɛ ʼbha ziö ˮdhɛɛdhö
˗yö do. Plesidanng ʼö˗ ˗dhɛ zuee bha, ˗a Buu ˗nu ˗wo ʼgo ʼpö˗
˗wɛɛ nu mɛ ˮwɛɛ ʼbha
˗dhioo bha. gun ˗kwɛ ya˗ ʼgü bha, ʼwaannu. ˗gɔ ˮdhiʋ̈, ˗a ˗gɛn ˗mü ˮMaadhö. ˗Yö kë ˮtan Niziɛɛ ʼka ʼwo˗ ˗bha
˗kaɔng do kë. ʼwo˗ ˗dhɛ ˮrege bha, ˗a kwaa˗ ˮKɔdivuaa ˗sɛ˗gbekɔ ʼka ʼö ˮkwi ˗zë˗bha ˗dhɛkpaɔyi 23 ʼö
ʼTikɛnë ˗yö ˗gun ˗a ʼka
˗zuö
˗dhɛ ʼkpii˗ (꞊tɛdhɛng) ˗Yö kë˗ ˗pö ꞊dhɛ ˗gblü˗wo ʼgo kwaa˗ ˮsɛ ʼgü. ˗nu ʼgü kö ˮsɛ ˗yöʼYö mɛ tii ˮsɛ ʼö ˗kë
plesidanng
꞊Mamadu Tanng ʼDia ˗bha ʼka ˮsɛ ˗gɔ ˮdhiʋ̈
꞊plɛ, ˗bhö ʼyaannu ʼkii ˗dhɛ kö ˗yö ˗ya ʼpö ˮsɛ
kwa ˗mɔɔ ˗a ˗bha ʼö˗mɛ ˗nu ˗naa ˗dhioo˗nu
꞊gban
꞊dhɛ bhi ˗zë ʼbha ˗kwɛ
                             .                              ʼen .  : 1. c, h, j,     x        . 2. r             d ʼun  .       de  :     Aaˮkaa Anˮgan Aansaan aɔkaɔ aɔnʼdaɔn  bh˗bho dhdhe Kwaa ˗sɛee ˮKɔdivuaa꞊wee 'gü ˗wɔnɛˮpɛ ɛɛ ʼWɔn꞊wɛɛ  ˗nu ˗bhaʼö ˗gban ꞊klangɛn˗gɛn Dhiooʼöɛɛn꞊gblɛɛn ëpë 
ëëënëënɛaɛangwiniinɩɩɩkwngooɔɔnɔɔnöööuunuun
ˮkëëʼkën꞊klëënˮkpɛagɛanˮ˗gwëˮbinˮiinˮwɩˮgbɩɩ ꞊kwaagbeng˗zooʼpɔˮyɔn꞊yɔɔnpötööˮsubun꞊yuun
üʼgü üüˮgüü ün꞊blün üünglüün ʋ̈ˮgʋ̈ ʋ̈ʋ̈ˮbhʋ̈ʋ̈ ʋˮtʋ ʋʋˮtʋʋ ˗Wo ʼdho ˗kɔ (   )     ˮdhü    ʼkɔ  dë 
 ꞊zɛ     ˗dhɔ    +     ˮklang˗    +     ʼyënng˗    +     saa˗    +    ꞊gööiroko  +     gɛanˮ    +   kpuuʼ 
˗naa

ˮNimlʋʋ 29
ˮSu: ˗Zroo ˗Kwɛ: 2009 ˗Kwaa ˮKɔdivua ˗sɛ ʼgü ˗wɔnʼBakö ʼyii kë ˗së kwɛɛ tongtongdhöKwa kë˗ ˗pö ꞊dhɛ
˗wo 28 487. ˗Kwɛ ʼö ˗ziö ya ˗wo ˗yaaga. ˮSɩgela ˮdhʋ̈ kö ʼyii kë ˗së kwɛɛ. Pë ˗blɛɛsü ʼka. Mɛ 25 ʼnë ˗nu ʼö woo ʼdho
˗wo ˗gun 200 830. ꞊Ya kë pase ʼö sü ˗gbekɔ
ˮbin ʼö ˗ya ka ꞊wlöö bha, Nivɛɛsite ʼö ʼwo ʼbakö
(zuee) ˗dhɛkpaɔyi do ˗bha ʼö yö˗ ʼka ˗a
˗kaɔng do (1-10) ˗bha ˗dhɛ
꞊në˗
˗dhɛ
꞊në ʼö ʼwo kë ʼbakö
ʼnë ˗nu ʼö ʼwii gɛnyɛn ˗a mɛ
꞊slɔɔ. ʼYö Wodiene ʼbha ˗nu ꞊në ʼwo ˮgbʋ bɔ
˗dhɛ bha ʼö dɔ mü. sië bha. ʼYö ˮMaa ˮsɛ ˗yö dɔ
ʼwo mɛ 163 523. ʼMɛ mü
˗nu
ʼka ꞊dhɛ ˗a ˗kwɛ
˗nu ʼö gɛnyɛn ˗wo ˗a꞊gban
˗da
ʼkwëë˗ ˗sü ʼö ˗kwɛya˗ ʼka kwaa˗ ˮsɛ ʼgü
˗Kwaa ʼwɔn dɔ˗
˗yaaga
Gizamɛ bha ʼyii kë ˗së
˗naa
꞊nɛ
ʼbakö ʼyaa kë sië ˗së
˗dhɛ ˗nu ʼö˗ ˗nu ʼgü ˗dedewo, Kwa˗ ˗dhɛ kwaa˗ ˮsɛ
ʼgü ˗mɛ ˗nu ˗gɔ kö ʼwɔnbha ˗wo ˗dhɛ ˗ga ʼgü˗dedewo. ʼWëëga
ʼyaa
ʼdhö. ʼNë ʼkpɔ ˗mɛ ˗nu ˗wo wo ʼgü ˗dɔ ˮgbɩɩ˗ ʼöʼwo ꞊klang˗ ꞊saa ˗nu
bho. ꞊Ya kë ˮdhʋ̈ ʼnë ˗nu ʼwii gɛnyɛn ˗yö ˗këʼwëë˗ ˗zuö ˮyi ꞊bhaa ˗süʼka. . tongtongdhö. ˮKpʋngtaadhɛ ˗wɔn ˗bhaˮGwannë ˗bha ˮsu ʼö kun ˮkwi ˮpuu ˮsɛ ʼgü: ˮKwi ˮpuu ˮsɛ ˗nu ʼwo ˗kë ʼSiinö waa˗ Zapɔnng ʼka bha, ˮgwannë ʼö mɛ ʼbha ˗nu ʼwo ʼwɔn dɔ˗ ʼka ꞊dhɛ ˮsɛgɔ˗dhɛ ˗ga kö ˗dhɛ ʼgüˮkwɛɛ ta wo ˗ta, ˮkɛɛ ˗dhɛ yumaanë ˮiin꞊plɛ ʼö ʼwo bha ꞊në ʼögbaan tröö, kö ʼgbɛnkö mɛ ˮwɛɛ ʼbha ˗nu yuaanˮ bha, ˗yö kë ʼwo ˮsɛ ʼö˗ ˗nu ʼgü ˗mɛ˗nu ˗wo ˮwɩ sië, kö ˗nu ˗zë ˗a ˗nu zuëˮ ꞊nii ˗yöˮsu ˗kun ˗a ˗nu ʼgü˗nu ʼwo ziö ˗sü ʼka ˮsɛʼwö ˗we sië dhiaˮ ˮpiʋ̈˗da sië. ꞊Dhɛ ˮtʋ̈ ng kpö ˮsu ʼö ˗kë ˗gbekɔˮpɛpɛ ʼwö to ˮkpʋng˗a ˗nu ˗gɔ mü, ˗a ˗nu ʼnë ʼbha ʼdhö ˗ziö ʼyöʼka bha ˗a ˗bha ꞊taa ˗a ʼdhɛ ʼdhö ˗a ʼgü꞊gbaan dɔ wo ˮdhipë bha ʼö ö bo ˗kë ˮdhʋ̈dhɛkpaɔyi ˗kaɔng˗mɛ ˗nu ˗ta, wo ˗mü. ˮtunng. Kö mɛ ʼbha ˗nu ˗sü ʼka ʼyö mɛ ꞊gban ʼö꞊plɛ ö ga do (21 ˗A ˗nu ˗gɔ müʼwo ʼdhö kö ˮsuʋ̈ ˗ya gun kë˗ ˗naa ö ʼflëëzuee) ʼka. ˗Kwaa ʼyënng˗ ˮtʋ̈ ng bha, ʼwo da ˗a ˗nu ʼgü, ꞊wa ʼgü. Ɛsipangyë, ʼFlanngsü, Kanada, ʼKɔɔsü, ʼGrɛsü, Tiiki, Itali waa˗ Mɛtii ˮsɛ Alöziöri ˮSiʋ̈ ˗bha ʼö˗ wo ˮbü ʼka ˮkwi ˮpuu waa˗ mɛtii do ˮsɛ ʼgü ˗gbekɔ (zuee) ˗dhɛkpaɔyi 23 ʼka kwɛ ya ʼgü. ˮSɛ ˗nu ʼwo bha
Ɛsipangë ˗sɛ bha, ˗a ˗ ʼka, ˗yö kë pë ˗see. ꞊në ʼö ˗gʋ̈. ˗Kwɛ ʼdhɛ ˮsiʋ̈ ˗yö ꞊gbɔɔn
bha ˮdhiʋ̈ ˗yö ˗ziö. ˗Kwɛ 2005 ˮbü ˮkadhi
ʼö dɔ˗ ˮpiʋ̈ 2006 ˮbü
˗dedewo. ˗nu ʼwo ˗ziö tiidhö ˗nu
ˮsɔɔdhu
ˮsaaga
˗sü ʼka˗ ˗nu ˗ta
ˮSiʋ̈ ʼö ˗da ˗a ʼgü ˗kwɛ
ˮgblü këng do ö ˗kɔ
2
(150 000) ˮkadhi këng do ö ˗kɔwaa˗
ˮkadhi

ˮNimlʋʋ 29
ˮsaaga
ˮkadhi këng ˗yaaga (13 ʼKɔɔsü
ˮbü
꞊wɛnng ˗sü ʼka ˮbü ˗
˗A ˗bha bha ˮsɔdha
5000 ʼpö. Itali, ˮbü ꞊në ʼö ˗gʋ̈ ʼyö
ʼgü pë ˗yö kë ˗see
ʼwo dho buu ˗da ˗sü
mɛ ꞊plɛ zë. ˮSɛ ˗kpɛa ˮsiʋ̈
˗mɛ
ˮkɛɛ ˗a ˮkwi ˗pö ʼö ˗kë
buu ga ˗nu ʼwo ˮsiʋ̈ ˗
˗nu ʼgü ʼpö. kë ˮyi ˗nu ˗da pë
ˮkadhi ˮgblü do waa˗
12
ʼyö ˗gʋ̈. ˗A ʼdhɛ ʼö kwɛɛ
ˮkadhi
200917
000
꞊polisü ˮsaɔdo zëdhuuˮ
˗nu kpö ʼgü. ˗Wo ʼgü
(ʼviɔng) ʼö
ʼö
˗Kwɛ: 2009	 gɔmaa
(188.000) ˗nu
ˮsu: ˗Z roo ˗ziö
˗a
ta ˮkɛɛ yöö˗ ꞊gban˗dedewo. ʼFlanngsü, ꞊Maasɛyë
ʼka
ˮbü
000) ꞊në ˗gʋ̈ kwɛɛ. ˮiin ˮdhasi ˗nu ꞊në
draan˗ ʼyö˗ ˗nu ˗bhada. Kanada ˮbü ˮkadhi 000
꞊në
ˮbü
ˮkadhi
5000. ʼGrɛsü ˮkadhi ˮkadhi 4 000 kë ˗gʋ̈ ʼö
˗nu ʼwo to pë kë ˗see
˗gʋ̈. Mɛ ꞊slɔɔ ˗pë ˗nu ˗wɔn꞊Naanaa [ ꞊naa ʼnaa˗] ˮdhɔɔ ꞊ya ˗pö ˮKɔdivuaa ˮKɔdivuaa ˗sɛ ꞊ya ˗pö
꞊naanaa ˗wɔn ʼgü. ˗A ˗kwɛ ꞊dhɛ
: Bonua, ꞊Dabu, ˮTiasale, Agbovilö Azagie waa˗ ʼsü ꞊saa
waa˗ ˮwɛɛ ʼbha ˗nu
ʼdhö, ꞊në ˗ma ʼyaa wo ˗a ˗nu ˗kaɔng do ö ga ˮsuesiö ˗naa
Ono ˗nu bha, ˗a ˗nu zü ˗gban ʼgü sɔnng ˗bha ʼzü. ꞊Wa kë ˮgbɩɩ˗. ʼtɔngdhö
woo˗ kë ʼmü ꞊dhɛ ꞊tɔn. ʼö ˗kë 2001 ʼka bha, ꞊naanaa ꞊nɛ
꞊naanaa
(1990) ʼö
˗ziö
ˮgblü
˗kaɔngdo ö ga ˮsɔɔdhu ˗ta
ʼö ʼdhö ʼyö bha. ꞊Ya kë ˮdhʋ̈ kö ˗A ꞊plɛ ˗naa ˗mü ꞊dhɛ ˗kwɛ
(15 000) ʼyö gun ꞊slɔɔ sië ʼÖ gun ˗kwɛ ʼö ˗kë 1970 ʼgü
kwa ˗gun ꞊naa ˮyi bho sië kwa
suu ʼbha ʼwo˗ ˗dhɛ kayɛnö ʼliisë
kwa ˗gɔ ˮkɔdivuaa. ˗de ˗gɔ yö. 19972 waa˗ 1973 ʼyö ʼwëë˗ këng do ˗ta (510 ˗flanng). ʼtɔngdhö 213 620 ˗slɔɔ, ˮkɛɛ ˮkwi ˮpuu ˮsɛ ʼgü. ʼWëë˗ ˗yö ʼyö˗ ˮkidhʋng do ʼdhö to ʼwëë˗
꞊lɔɔ ʼyö ˗kë ʼtɔngdhö 77 700
˗Pö ʼö ʼkwa˗ wo bha, ˗a ˗gɛn ˗mü Kayɛnö ʼliisë bha ˗a ˮdhɔɔ ʼyaa
ʼyö to ʼtɔngdhö 60 000. ˗A ʼwo˗ ˗nu ꞊wɛnng ꞊naanaa ˗dhɛ
˗pö. ˗A suu ʼbha ʼwo˗ ˗dhɛ ʼƐmë ˗kë ꞊naanaa ˗pö ˗nu ʼka
˗nu ʼgü bha, ˗a ˗nu ʼdhö, ꞊kwɛɛ ʼdhö ꞊dɛɛ. ˗Kwɛ 1999 ʼgü kwa kë
˗kwɛ ʼö ˗ziö tiidhö (2007) ʼyö ʼka, ʼyö ˗kwɛ 2008 ʼö ˗ziö ya ˗kë ˮdhʋ̈ ˗sü bha ʼpö˗ ˗nu ʼwo
ʼkwa ˗ya ꞊naanaa bɔ ˗sü ˗bha˗gun ˗dedewo ʼpë bha˗ ʼgü. ˗blɛɛsü ˗mü ꞊dhɛ ꞊bɛdhɛ ˗nu ʼö˗nu ʼgü kö ˮyua ʼya ʼdho ˗da ˗a
˗a ˮkidhʋng do ˗yö ˗gun ziö siëˮKɛɛ ˗kwɛ ʼö ˗kë 2006 ʼka bha˗kaɔng ˗yiisiö (200 ˗flanng). dɔ ʼzü ˮkwi ˮsɛ ˗nu ʼgü. ꞊Ya ʼde˗ ʼdö˗ (MD2) ꞊në˗ ˗wɔn ʼdhö ʼWɔn ʼö ˗gban ˗potaasü ˗wɔn ˗bha. Pë ˗së ʼö yi zë ˗sü ˗ya ˗kë mɛ kwi ʼgü꞊Naɔ mɔɔ˗ ˗sü ˗yaa kë
? ˗Wa ˗pö gbeng gbeng ꞊zinng ʼgü
ʼgbɛ ʼzü. yö kë kwa ˗gɔ
wɔn ʼgü ˗kwa yi zë kö ˗
ʼkwa
kö ˗yö kwa ˗zo ʼkun. ? Yi ʼö faan nu ʼka gbeng ꞊zinng ʼgü ˗
baa ˗kɔn, ˮbhaa, ꞊too, ʼwo˗ dɔ wo ꞊nɛ: dhɛ ꞊baa ˗së ʼka
?ʼYënng˗ ʼgü ˗yi bha ʼdhö. zë ʼö dho ʼö yö ʼka
ʼbha kë kö ˗ya ꞊mɔɔ. zuëˮ ˗da ˗pë ˗nu ʼwo
ˮdhʋ̈ mɛ gbɛ ʼwaa yi zë˗Yö ˗së kö ʼkwa yi zë˗Dhioo ʼö ꞊dhɔtrɔɔ ˗nu
˗yi bha, ˗a ˗wɔn ˮgbɩɩ˗. mɛ ˗dhɛ ʼö mɛ ʼgü yö ˗mü yi ʼö ʼkwa˗
bha bha ˗a ʼka. ˗
? ˗A ˗ yö kwa ˗zo ʼkun ˗yö yöbha. ʼkwa˗ zë ˗kɔ sɛɛnnë3
? ꞊Ya ʼgo mü yi zë ˮtʋ̈ng ʼyaa ꞊gblɛɛn ʼzü, ʼdho
˗bhöpë
ˮgblʋ̈ʋ̈gblʋ̈ʋ̈ ˗bhö ꞊dhɛwaa˗ ˮwɛɛ ʼbha ˗nu? ꞊Ya ʼgo mü ʼzü, mɛ 
ˮNimlʋʋ 29
˗kë ˗nu wo ꞊dhɛ: ʼdho˗
ʼö ˗kë koka ʼka, ʼkwa bhö. ˮkaflɩɩ, ʼte˗, we ˮnɛɛnɛɛ ˗nu
ˮSu: ˗Zroo ˗Kwɛ: 2009 mü˗. ʼKwa ʼdho ʼgɔ˗ ˗
? ˮDɔɔ ʼka ˗pë bha ˗kwaa ˗bhö ˮvaandhökö ˮbin ʼyii ʼma ꞊kö. ʼWɔn ʼö ˗gban troo ˗nu ˗bha mɛ wɔkɔ ˗nu ʼgü
ʼWɔn ʼö ˗gban mɛ ˗dewo ꞊klang˗ kë ˗sü ˗bha ꞊Dabu, ꞊Sikɛnngsi waa˗ ʼTiasale ʼwo
ˮKwi ˗pö ˗yaaga ʼö˗kë
꞊Dabu, ꞊Sikɛnngsi
waa˗
ʼka
˗sü ˗wo mɛ ˮgblü
˗Më ˗wɔn ˗së ʼö mɛ
꞊gban ˗da ʼkwëë˗
ö ga ˗yiisiö (724). Kö ˗yö ˗së kö ʼmɛ˗nu ʼö ʼkwa dɔ ʼsëëdhɛ
ˮgblʋ̈gblʋ̈ ˗nu ꞊klang˗
꞊gblʋ̈gblʋ̈ ˗nu ꞊klang˗
˗yaaga
˗kë ʼö˗ ˗kë mɛ ˗dhɛ? zë ˗dhɛ ʼka kwa ˗dewo
kë ˗sü ʼö mü ˗yö ʼdho sië
˗kaɔng
ˮsaaga
˗Yö ˗dhɛ ˮpuu ˗dhɛ
ʼgü, ʼö ʼkwaa ˗dhɛtiidhɛ ꞊Klang˗ kë ˗dhɛ ʼö ʼwo
(1385). ˗Gɔɔn ˗nu ˗tosɛa ˗bha ꞊dhaklɩɩ
˗nu ʼwo ˗dhɛ tii ˗dhɛ ʼgü
˗yö ˗kaɔng ˮsaɔdo ö ga
ˮsaɔdo ö ˗kɔ ˮsaɔdo
ʼsëëdhɛ ˗wo pö ˗sü ʼka, kö ˗wo kë ꞊dhɛ kwa
˗gɔ ˗mɛ ˗nu ˗wo ˗kaɔng
ʼyö dhebë ˗nu ʼwo
˗dhɛ ʼka, kö˗ ˗mɛ ˗yö ˮdhiʋ̈
˗së
mɛ
waa˗ mɛ ˗kaɔng ꞊plɛ
do waa˗ mɛ këng
ʼTiasale
bha, (45). ꞊Klang˗ ˗nu ˗dedewo. mü ˗a ˗nu ˗da ʼkwëë˗ ˗süˮsaɔdo (66). ꞊Klang ˗yiisiö ö
ga ˮsɔɔdhu
waa˗
mɛ
˗waa˗ mɛ ˮsɔɔdhu˗wo
mɛ
këng
˗waa mɛ do (661), mɛ
këng
ˮsaɔplɛ
꞊slɔɔ
˗sü
ʼka. ˗Yö
ʼka. ʼMɛ ʼö ʼyaa dɔ ʼö ʼyaa dɔ ˗a ˗bɛn zë
˗wo pö ˗dhɛ waa˗ ˗bɛn
ʼgü ʼzü bha, ʼkwa ʼmɛ bha ʼkwa˗ ˗nu faan dɔʼdhö ʼpö. ˗dhɛtiidhɛ ʼgü. ˮYɩɩ ˗wɔnGɔndënë do bha we mü ˗kɔ ʼö˗ ˗gɔ, ˗a ˗naa ʼyaa ʼdhö. ꞊Ya we mü ʼyö ꞊ya ˗wɔ ˮbü. ˗A kë ˗pë ʼö gun ʼyö bha. ꞊Dhɛkpaɔyi do ʼka ʼyö˗ pö ö bha ʼbɛɛ˗ ˗dhɛ: «A ʼbɛɛ˗, we ˮbhʋ̈ ʼö ʼma˗ mü ʼa ˗wɔ ˮbü yaa, ʼkaa ˗dhioo ʼnë ʼbha dɔ n ˗ta˗ee!» ʼKwa˗ pö ˮdhʋ̈ kö kwa˗ ˗pö ꞊dhɛ ʼsëë ya ʼka˗ ˗wo pö ʼwɔn ʼdhɛ ʼö ˗gü ʼö ʼyaa ˗së ˗kaa pö n ˗dhɛ. ˮGwënng«ʼMɛ ʼyaa yöö ꞊gwëë ʼyaa ˗gleng ma.» Pë ˗Wlangda ˗süWo Kpö ˮgbɩgbɩ ˗nu ˗ta ˮpʋ ʼsëëdhɛ˗Wo kpö ˮgbɩgbɩ ˗nu ˗ta ˮpʋ ʼsëëdhɛ ʼö ˮkwi ʼdhö˗ ˗dhɛ disiɔnngnɛɛ bha kwa ˗bha 	꞊nɛ. Danwo pö ˗mɛ ˗nu ʼkwa kwa ˗bha ꞊slɔɔ. Kwaa˗ ˮKɔdivuaa ˗sɛ ˗to ˮdhʋ̈ ˗sü 	 ʼgü ʼmɛ ʼö ʼsëëdhɛ ya ʼö˗ ˗nu ˗gɔ kwa ꞊në ʼö ʼkwa˗ mɛ ˗yaaga ˗naa ʼka.	 ꞊Ya kë ˮdhʋ̈ kö kwaa˗ ˮyʋʋ ˗mü. ˗Kwaa˗ ˮyʋʋ ˗mü. Kwa ˗bha ꞊ya kë ˗së. 
ʼKa ka bo ʼsëëdhɛ ya˗ ˗wo pö ˗sü ʼka, ʼwɔn ʼbha ꞊ya kë ka ˗gɔ kö ʼka pö yi ˗dhɛ, ˗ka ʼsëëdhɛ kë kö ʼka bɔ. Yii˗ ʼdrɛsü ˗mü 08 BP 857 Abidjan 08 ʼka. Tel. 08 18 08 88 / 06 39 04 88 4

ˮNimlʋʋ 29
ˮsu: ˗Z roo ˗Kwɛ: 2009	 ʼMɛ ˗nu ʼö ʼwo ʼsëëdhɛ ʼö ya˗ ˗kë, wo ˗mü ꞊Sai Zoziasü,  ˮDhɔɔgbö Zafe, ꞊Kesɩ Mɔyan Dhifɔngsü, Valangtɛn Vidrinö waa˗ Edhɛna Pɛdhɛkwalösökaya ʼö˗ ˗nu ꞊gban ꞊plɛ ʼwo go Dhusi ʼö ˗da ˮAnɛsü ʼö goʼSuisü,  ˗a ˗nu ʼka. 5

ˮNimlʋʋ: 29 ˮSu: ˗Zroo ˗Kwɛ: 2009 ˮSu ˗bha ʼsëëdhɛ ˗mü		ˮGwɛɛtaawo
ʼWɔn yaa kë ˗sü ꞊ya sɔ ꞊dɛɛ ˗dedewo
ʼNë dhebë ʼnë ya, ˗a ˗kwɛ ˗yö kaɔng do ö ga do ʼyö dho ö dhuëë˗ ꞊keng˗ ʼyö˗ dhuëë bha ʼö ʼgu dɔ˗ ˗bha. 

ˮDhi ˗wo ˗yan kpö ʼnë ʼö go ʼsëëdhɛ ya, ˗a ˗bɛn zë ˗mɛ ˮpiʋ̈
 
ʼSëëdhɛ ya ˗yö ˗dho ʼpö˗ ˗mɛ ˗nu ꞊në˗ ˗nu ˮpiʋ̈ kpɛnngdhö. ˗A ˗gɛn ˗mü ꞊dhɛ ˗a ˗nu ʼgbɛ ˗dhɛ ʼwaa ꞊dhɔtrɔɔ ꞊plöödhɛ ˮsɔɔ.
 
Yö ꞊në˗ ˗wɔn ʼgü, ʼyö ˗kɔ ʼö ʼwo dho wo ˮdhɛ kë˗ ʼka˗ ˗bha, ʼyö ʼsëëdhɛ ya ʼö˗ ˗a sɛɛnnë ʼbha pö.
 
˗A ˗bɛn ʼyaa zë ˗sü ʼka ˗wo kpö ˮgblʋ̈gblʋ̈ ʼgü.
 
꞊Ya ʼgo mü, ʼpë ˗nu ʼö˗ ˗nu ˗bhawɔn ʼdhö˗ ˗nu ˗bha kö ˗wa ˗nu kë, kö ˗kë ˮklʋ̈ʋ̈klʋ̈ ˗sü ˗yö kë ˗a ˗nu ˗gɔ ˗kpɛawo, ʼyö ˗a ˗nu ˗dhiang zë. ˗A ˗wɔn ʼgü, ˗yö ˗së ˗a ˗nu ˗bha ʼka kö ˗wa ˗wo pö. ˗A ʼgü ˗wɔn ˗nu ˗wo ˗mɔɔ ˗a ˗bha ʼö ʼwo˗ dha ˮiin ʼö ʼwo ˗a ˗nu ˗bha mɛ ʼbha dha. ꞊Bɛdhɛ ˗nu ʼö ˗a ˗nu ʼtɔ ˗nu ʼwo ʼsëëdhɛ ya˗ ʼgü, ˗dhioo ˗wo ˗nu ʼö ʼwo˗ ʼgü, ʼmɛ ˗nu ʼö ˗waa ˗nu ˗blɛɛsü ˗nu kë, ˮiin ʼö ˗waa ˗nu ˗ya ꞊blëë ʼgü, ʼmɛ ʼkö yöö˗ pö ˗a ˗nu ˗bha ˗wo ya˗, ˗a ˗mɛ ʼyaa ʼdhö. ˗A ˗nu ˗bha ˗kë ˗tiaandhö ˗sü ʼö bha, ʼyaa za ˗dɔ ʼgü ˗wɔn ʼka ʼzü.
 




1) ʼYuöö˗ ˮglɛɛn ˗ya ꞊nëng mɛ bhɛaˮ
 

 ꞊Ya kë ꞊dhɛ ʼyuöö˗ ˮglɛɛn ˮiin pë ˮwɛɛ ʼbha ꞊ya ꞊nëng mɛ ʼbha bhɛaˮ kö ˗a ˗bho mü ˗kɔ ˮslë ʼyaa ʼdhö, kö ˗a ˗mɛ ʼyaa ˮtɛɛ ˗dhɛ yö sië ˗së ʼka, ʼwɔn ʼö˗ ˗dhɛ ʼdhö ˗a ˗bha kö ʼü ˗a kë ˗a mɛ ˗gɔ yö ꞊nɛ:
  
 ˗Blɛɛsü ʼgü, ˗bhö dɔ ˗a mɛ ꞊taama ꞊dhɛ ˗kɔ ʼö ü ˮyan ʼdhö ˗a ˗bha ʼsëëdhɛ ˗ta ya˗ ʼdhö. Ü ˗gbe ˗nu bɔ ˗a ˗gɔ; ü ˗kɔdhɛ ˗da ˮkʋʋ.
  
˗A ꞊plɛ ˗naa ʼgü, ü ˗kɔdhɛ bha ˗a ꞊nëng ˗a ʼgu ˗ta ˗a ˗bugɔ ˗gɔ ˮdhuʋ̈˗ ˗dhɛ waa˗ ˮsɩga ˗nu ꞊zinngü. Ü ˗kɔ ʼya ʼdho bɔ˗ ˗a ˮsɩga ˗ta.
 
 ˗A ˗yaaga ˗naa ʼgü, ˗a ʼgu bha ˗a bhloo ˮgbɩɩ˗ ʼka ʼko ˗ta ʼgbɛ ʼka kö ˮtɛɛ ˗yö ʼgo ˗a ˗gɔ ˮsia˗ ꞊yën ˗yö ˗da. ˮKɛɛ ˗bhöö bhloo ˮvaandhö ʼko ˗ta ʼgbɛ ʼka. ʼBha ˗a kë ˮdhʋ̈ ˮtɛɛ ˗yö ˗dho ʼgo˗ ˗a ˗tong ʼgü ʼö ʼpë ʼö˗ bhɛaˮ bha ˗a bho mü. Ü ˗mɔɔ ˗a ˗bha ʼü ˗a ˗kë ˗a ˗gɔ ˮdhʋ̈ pinngpinngdhö ˮni kö ʼyaa ʼgo sië ʼmü.
  
꞊Ya kë ʼzü ꞊dhɛ ʼmɛ ʼö pë ʼö ꞊nëng ˗a bhɛaˮ bha faan ˗ya kë ˗a ˗bha ꞊ya ziö˗ ʼka ü ˗ta, kö ˮyan ˗së ʼyaa ˗a ˗gɔɔ ʼzü, ˗a ʼwaannu ꞊dhɛ ˗kɔ ʼö ya ˗a ʼdhö ˮvaandhö:
 
˗A ˗wɔ ö ko ˗ta. ˗Bhö dɔ ˗a ˗ta ꞊dhɛ ˗kɔ ʼö ya ˗a ʼdhö. Ü ˗kɔ ꞊plɛ bha ˗a ˗wɔ ʼko ˗ta, ˗a ˗bugɔ waa˗ ˮsɩga ꞊zinng ʼgü. ꞊Nëng ˗a ʼgu bha˗ ˗ta ˮgbɩɩ˗ ʼka ˮkɛɛ ˮvaandhö ˗wɔn ʼka kö˗ ˮtɩng ˗yö ˗da. ˗A kë ˮdhʋ̈ ʼko ˗ta ʼgbɛ ʼka ˮni kö ʼpë bha ʼyaa ʼgo sië ʼmü.
 
2 ˮYua ʼö mɛ ˗kë mɛ ga ˗yö ʼko ˮdhiʋ̈ ˗dhɛ ˗nu ʼgü (꞊Gla ˮkpɛa)
 
ˮYua ʼö mɛ ˗kë mɛ ga ˗yö ʼko ˮdhiʋ̈ ˗dhɛ ˗nu ʼgü bha, ʼmɛ ʼö ʼyii ˗a kë ˗së, ˗yö ˗mɔɔ ˗a ˗bha ʼö˗ ˗mɛ ˮpɛɛn do ga ˗a ˗bha.
 
ʼMɛ ʼö ʼbha˗ ˗ga ꞊dhɛ ü ga ˗yö ʼko ˮdhiʋ̈ ˗dhɛ ˗nu ˗wo ˗bhɔ ˗wɛɛndhö, ʼö˗ ˮyi ˗nu ʼwo ˗kan ˗nu wo ˮslʋ̈ʋ̈dhö, ʼbha ʼdho ü ˗de sëë bho˗ ʼzü, ˗a ˮdhɛ ˮgbɩɩ˗ ʼö ʼdhö ˗a ˗ga ʼö ya:
 
˗Mlü ˮflɩɩ˗ bha, yɛɛnˮ ˮpiʋ̈ kö bhii ʼdho yi ʼgü, ʼyö ʼü ˗a ˮsang ʼnë ˗yan ˗yiisiö  . Pë ˗bhö ʼka ˮsang ꞊në ʼö ʼkwa ˗wɩ ˗a ʼka. ʼBha ˗a   ʼyö ʼü˗ dɔ ˮyëë˗ (kö kwa˗ ˗pö ʼü ˮyi ˗sɛa ꞊loo˗ ˗bha). ˮYi bha ˗yö ʼto˗ ˗bha ˮdhʋ̈ kö ˗dhɛ ˗yö ꞊kpaɔ. 
 
ʼBha ˗bö dhiaˮ ˮpiʋ̈ kö ʼbhii pë ʼbha ˗bhö ꞊kö, ʼyö ʼü ˮsiʋ̈ ˗ya. ˮYi ʼdhɛ ʼö ˗wɔ ˗mlü ˮflɩɩ˗ ˗bha ʼö ˗kë ˮyi ˗blɛɛsü ʼka bha, ʼyö ʼü ˗a bho ˗a ˗bha, ʼü ˮyi ˗dee ˮwɛɛ ʼnë ʼbha ꞊loo pë ʼnë ʼbha ˮgü, ʼü˗ dɔ ˮsiʋ̈ ˗ta ʼü ˗mlü ga bha, ˗a ꞊loo˗ ʼgü. ʼBha˗ ˗ga ꞊dhɛ yöö ˗ya ˮtɛɛ ˗sü ˗bha bhoo, ʼyö ʼü˗ bho ˮsiʋ̈ ˗ta, ʼyö ˮyi ꞊plɛ ˗naa bha ʼü˗ bho ˗a ˗bha ʼzü, ʼyö ʼü ˮyi ˮwɛɛ ʼbha ꞊loo˗ ˗bha, ʼü˗ dɔ ˮsiʋ̈ ˗ta. ˗Yaa pö yöö ˗ya ˮtɛɛ ˗sü ˗bha, ʼyö ʼü ˗a bho ʼmü, ʼü ˮyi ʼdhɛ bha, ˗a bho˗ ˗bha. Kö ˗ya kë ˮyi ˗yaaga ˗naa ʼka.
 
ʼYö ʼü ˗a ˗dee ˮwɛɛ ʼbha ꞊loo pë do bha˗ ʼgü ʼü ˗mlü bha ˗a ꞊loo ꞊bhaa. ˗Yaa pö yöö ˮtɛɛ, ʼyö ʼü˗ bho ʼmü, ʼyö ˮyi bha ʼü˗ bho˗ ˗bha, ʼü ˗a ˗dee ʼbha ꞊ loo˗ ˗bha, ʼü˗ dɔ ˮsiʋ̈ ˗ta. Yöö ˮtɛɛ, ʼyö ʼü˗ bho ʼmü, ʼü ˮyi ʼdhɛ bha ˗a bho˗ ˗bha. ꞊Ya kë ˮdhʋ̈ kö ˮyi ʼö ʼü ˗a ˗ziö ˗mlü ga bha, ˗a ˗bha ˮdhia ˮpiʋ̈ bha, ü ˗a ˗ziö ˗a ˗bha ʼko ˗ta ˗yiisiö. ˗A ʼdhɛ ʼö ˗wɔ ˗a ˗bha ʼö ˗dhɛ ˗yö ꞊kpaɔ bha, ˗ya ˗da mü kö ˗ya kë ˮsɔɔdhu. ꞊Ya ʼgo mü ʼyö ʼü ˗mlü ʼö ˗ya dhëë ˮkan bha ʼü˗ ˗bhö, ʼü˗ ꞊gban ˗bhö. ʼBha ü bo ˗a ˗bhö ˗sü ʼka, kö ʼbhaa bhii pë ˮwɛɛ ʼbha ˗bhö ˗a ziaan ʼgü ˮdhɛdhɛ ˗yiisiö ˮpiʋ̈. 
 
˗A ˮsunma ˗yö ˗kë ꞊dhɛ kö ʼü ˗a ˗bhö ˮdhɛdhɛ ˮsaaga (8) ˗naa ʼka dhiaˮ ˮpiʋ̈, kö bhii ü ˮyan ʼto ʼyënng˗ ˗ya mɛ ˗gɔ ꞊zinng ʼgü ˮtʋ̈ng ʼö ˗kë ꞊mingdi ʼka bha, ꞊në ˗a ˗gɔ kö ʼü gun ˗naa pë ˗bhö.
 
(Ü ˗dho ˗a kë ˮdhʋ̈ ˗dhɛkpaɔyi ˗kɔng ꞊plɛ ö ga ˮsaaga ˮpiʋ̈. ʼWaa ˗wlö ˗dhɛkpaɔyi ˮwɛɛ ʼbha ˗ta tongtongdhö. ʼBha˗ kë ˮdhʋ̈ kö ʼbha˗ ˮkian zë. Kö bhii ˗a zü ˗dee bho.
 
˗A ˗mlü ga ˮyi ˮnangglüü ˗nangglüü ʼö yöö ˗da ü ga ˗yö ʼko ˮdhiʋ̈ ˗dhɛ ˗nu ʼgü bha, ꞊në yöö ˗dhii ˗nu ʼö ʼwo mü, ʼö ʼwo ü ga ʼgü ˗dhɛ ˗nu bhɔ sië bha, ˗a ˗nu bho ʼmü.
 
˗Dhɛkpaɔyi ˗kɔng ꞊plɛ ö ga ˮsaaga bha kö ʼü˗ ˗nu yö ʼko ˮdhiʋ̈ kö ʼbha ü ˗de dha ˗dedewo. Ü ˗dho kë˗ ˮklʋ̈ʋ̈klʋ̈.
 
꞊Bɛdhɛ ˮgbɩɩ˗ ꞊në ʼö ʼü˗ ˗ga ˗naa ˗bhaa ʼgü bha.
 
3 Dhebë ʼö ʼgbiöö˗ ʼö dho˗ kë ˗kɔ ʼö˗ ˗bha kö ˗yö ö ʼnë ʼkpɔ ˗yi dɔ

˗Kɔ ʼö dho, ö ʼnë ʼkpɔ ˮtʋ̈ng dɔ˗ ʼka yö nɛ:
 
Dhebë bha, ö ˗kɔ ˮzu ˗kɔ ˗to ꞊taama ˗sü ʼö ˗a ˗kë, ˮiin ʼö bɔ˗ ʼka dhebë ˗nu ˗bɔ ˗dhɛ ʼgü bha, ʼö sü ˗dhɛkpaɔyi ˗to ꞊taama ˗sü bha˗ ˗bha, ˗yö ˮsu ˗yaaga bho˗ ˮdhiʋ̈, ˮiin ˮkan˗ ˮdhiʋ̈. ꞊Ya ʼgo mü kö ˗yö ˗dhɛkpaɔyi ˮsaɔplɛ (7) ˗zuö ˗a ˗ta.
 
˗A ˮsunman ˗yö ˗kë ꞊dhɛ kö ˗a ˗bha ˗kɔ ˮzu ˗sü ˗dhɛkpaɔyi ˗to ꞊taama ˗sü ˗yö kë ˮsu ʼö ˗kë ˮkwi ˗a ˮsu ʼka, ʼö ˗kë zangvie ʼka bha, ˗a ˗dhɛkpaɔyi ˗kɔngdo (10) ʼka, kö kwaa˗ dhong ꞊ni: zangvie ˗dhɛkpaɔyi ˗kɔngdo, ꞊wa ˮsu ˗yaaga ˮkan ˮdhiʋ̈ kö ˗yö ˗dho ˗bɛ ˮsu ʼdhɛ ʼö ʼwo˗ ˗dhɛ Ɔkötɔbrë ˮkwi ˗wo ʼgü bha, ˗a ˗dhɛkpaɔyi ˗kaɔng do ˗bha. ꞊Ya kë ˮdhʋ̈, ꞊wa ˗dhɛkpaɔyi ˮsaɔplɛ ˗da ˗a ˗ta, kö ˗ya kë Ɔkötɔbrë ˗dhɛkpaɔyi ˗kɔngdo ö ga ˮsaɔplɛ. Kö ˮtʋ̈ng ʼö bha ˗a ˗zü ˗dhɛ bha ˗yö ˗dho ʼnë ʼkpɔ˗ ʼka. Kö ˗dhɛkpaɔyi ˗kɔng do ö ga ˮsaɔdo, ö ga ˮsaɔplɛ, ö ga ˮsaaga waa˗ ö ga ˮsuɩsiö bha, ˗yö ˗dho ʼnë ʼkpɔ ˗a do ʼka.
 
꞊Ya kë ˮdhʋ̈, kö ˗yö ˗së kö ʼmɛ ʼö ˗a ˮpiʋ̈ ʼö ö ʼnë ʼkpɔ ˗yi dɔ, ˗yö ö ˮtʋ̈ng kë ˗dhɛkpaɔyi ˗tomaasü ʼö ˮsu yö ˗a ʼka bha, ˗a ʼgü.
 
4 Köng bhɛ ˮsɛɛ bha ꞊bɛdhɛ ˮgɩɩ˗ ˗mü

Dhebë ˗nu ʼö ʼwo ʼgbiöö˗ ʼö˗ ˗nu ˗gɛn ꞊ya ˗bhla, ˗a ˗nu ˗bha ꞊bɛdhɛ do ꞊nɛ:
 
Köng (ˮMaa ˮsɛ ʼgü ˗mɛ ˗nu ˗wo woo pë ˗dhɛ kpɛa) bhɛ ˮsɛɛ ʼö bha, ꞊bɛdhɛ ˗së ˗dede ˗mü dhebë ˗nu ʼö ʼwo ʼgbiöö˗ ʼö˗ ˗nu ˗gɛn ꞊ya ˗bhla, ˗a ˗nu ˗bha ʼka. ʼWo dho ˗a kë ˗kɔ ʼö˗ ˗bha, yö ꞊nɛ: köng bhɛ ˮsɛɛ ʼö bha, ˗waa ˗kun ꞊kwɛɛ˗ ˗tiantiandhe bho, ˮiin ʼzü ˗a ʼdhɛ ʼö dho ꞊mɔɔ˗ ˗a ˗nu ꞊kwɛɛ˗ ˗tiantiandhe ʼka, ˗waa ʼsü, ʼyo ʼwo ˗a ˗kpa ˗së ʼka, ˗a ˮyi ʼö bha, ʼyö ʼwo ˗a ˮvɛdhɛ ˗yan do ˮiin ꞊plɛ mü.
 
5 kwi ʼkun ˗yua

Kwi ʼkun bha, ˮyua kpɛnngdhö ʼyaa ˗mü. ˗Yö ˗kë ˮyua ˗nu ꞊në ˗a ˗nu ꞊keng˗. Kwi ʼkun bha, yöö ˗dede ʼö ʼya˗ ˗dhɛ ʼö˗ ˗bha, yö ˗mü, ˗a ˗bha ˗da ʼgü ˗da ʼö˗ wo ˗naa ꞊sië ˮgbɩɩ˗ ʼka ˗dedewo ʼnë ʼsɛɛnnë ˗nu ˗gɔ bha, ˗a ʼka.
 
꞊Ya kë ꞊dhɛ ʼmɛ ʼö ˮyua ʼdhö˗ ˗bha kö ˮnɛnɛ ˗yö nu˗ ˗ta, ˗ka sɔ bho ˗a ˗mɛ ˗bha ˮpɛɛpɛdhö. ꞊Ya kë ʼnë sɛɛnnë ʼka, ˗ka sɔ ʼö˗ ˗bha bha, ˗a gban bho ˗a ˗bha ˮpɛɛpɛdhö ꞊dhɛ ˗kɔ ʼö ʼnë ʼdhö ˗wɔ ˗a ʼka ö ʼkpee˗ ʼka ya˗ ʼdhö.
 
˗A kë ˗sü ʼö ꞊dhɛ ˗kɔ bha˗ ʼdhö, ʼyö ˗së. ʼKa sɔ bho ˗a ˗bha ʼyö ˮnɛnɛ ˮbhʋ̈ ʼdhö ꞊lɔɔ.
 
ʼYaa ˗së kö ʼka ˗a kë ꞊dhɛ ˗kɔ ʼdhɛ ʼö ya˗ ʼdhö.
 
꞊Ya kë ˮdhʋ̈ ˮnɛnɛ ˗da ʼgü ꞊në ʼö ˗da ˮyuamɛ bha˗ ˗gɔ.
 
꞊Ya ʼgo mü ʼmɛ ˮʋʋ ʼmɛ ʼö ˮnɛnɛ ʼö ˗a ˗mɛ ˗bha, ˗yö ˗së kö ˗a ˗mɛ ˗yö ˮyi mü, ˗yö ˮdhü bhɛ ˗nu ˮyi mü.
 
꞊Ya kë ʼnë sɛɛnnë ʼka, ˗yö ˮyi ʼö ꞊ya ˮtɛɛ ʼö ꞊ya ꞊dhiëë bha, ˗a mü. 
 
Dhɛaˮ ʼkpɔ: 
 
˗Yö ˮdhʋ̈ tɛan˗ ʼka ꞊dhɛ ʼnë ˗nu ʼwa ʼdho ˮsukadhu ˗pë ˗nu ˗bhö, ꞊ya kë ˮdhʋ̈ kö bhiëˮ ʼnë ˗nu woo gɔɔn ˗a ˗nu ʼgü ˗ee?
 
˗A ˗yɔɔ: ꞊sua ˗mü. ˮSukadhu ˗pë ˗nu bha ʼwaa bhiëˮ ʼnë ˗da ʼnë ˗nu ʼgü. ˮSukadhu ˗pë ˗nu ˗bhö ˗sü bha, ˗yö ˗dho ˗a ˗nu gba˗ ˮsɔn kë ꞊në ˗a ʼka. ˗A ˗gɛn ˗mü ꞊dhɛ ʼnë ˗nu ʼö ʼwo bha, ˗a ˗nu ꞊miëë ʼgü ˗dhɛ ʼö ˗a ˗nu ˮsɔn ʼdhö ˗gban ˗sü ʼka˗ ʼgü bha, ʼyii ˗kian ꞊kö. ˗A ˗kë ˮdhʋ̈ ˗sü bha˗ ʼgü, ʼpë ʼö˗ ˗bha ˮnɛɛ ˗nɛɛ ˗dhɛ ʼö ziö ˗sü ʼka ˗naa ʼgü waa˗ pë ˮwɔ ˗sü kö ˗wa ˗nu ˗bhö, ʼnë ˗nu bha ˗a ˗nu ˮsɔn ˗nu ˗wo ˗dho see˗.
 
꞊Ya ʼgo mü, kö ʼnë ˗nu ˗wo nëng kë ˮsukadhu ˗pë ˗nu ˗bhö ˗sü ˗bha ʼgbɛ, ˗bhöpë kpɛnngdhö ˗bhö ˗sü ˗faan ʼyaa kë ˗a ˗nu ʼgü.
 
˗Yö ˮdhʋ̈ tɛan˗ ʼka ꞊dhɛ ʼyaa ˗së kö ʼnë ˗nu ˗wo ˗tɔyaan ˗bhö, ꞊ya kë ˮdhʋ̈ kö woo kë ꞊kwan ˗mɛ ˗nu ʼka ˗ee?
 
˗A ˗yɔɔ: ʼAa bhoo, ꞊sua ˗mü. ˗A ˗dhɛ ˗ya ˗bha ˗ziaanwo kö ˗wa ˗bhö. ˗A ˗gɛn ˗mü ꞊dhɛ ˗tɔyaan bha ˗yö mɛ kwi ʼgü ˗dhɛ ˗bha pë ˗së ˗dede ꞊në˗ ʼka. ˗A ˗wɔn ʼgü ʼnë ˗nu ˗bhawɔn ˗ya ˗bha kö ˗wa ˗bhö.
 
˗Yö ˮdhʋ̈ tɛan˗ ʼka ꞊dhɛ ˮdhü bhɛ ˗nu ʼö ʼwo ˗kë ˗nu wo ꞊dhɛ dhöng˗ (seɩˮ) ˗nu, ꞊goyaa ˗nu ʼdhö bha ʼmɛ ʼö ʼkpin˗ ˮiin kwi ʼkun ʼdhö˗ ˗bha, ˗a ˗mɛ ʼya ʼdho ˗a ˗bhö ˗ee?
 
˗A ˗yɔɔ: ꞊sua ˗mü. ˗A ˗dhɛ ˗dede ˗ziaan ˗ya ˗bha kö ˗a ˗mɛ ˗yö ˮdhü bhɛ ˗nu ʼö ʼwo ˮdhʋ̈, ʼö ˗da ʼka ˗ziaanwo ˗a ˮwɛɛ ʼbha ˗nu ˗bha bha, kö ˗a ˗mɛ ˗ya ˗bhö kö ˗ya ˗nu ˮyi ˗nu mü.
 
6 ʼYuöö˗ ˮglɛɛn ꞊ya ꞊nëng ü bhɛaˮ (2)
 
ʼÜ pë ˗bhö sië kö ʼyuöö˗ ˮglɛɛn ˗yö ꞊nëng ü bhɛaˮ, ʼyuöö˗ ʼö go ʼtɛɛ˗ ˗dede ʼö˗ gü bha, ü ꞊wee ˗pa ʼka kɔngga ˮiin ʼzü ʼtɛa˗ ʼgü ˗pa ʼka kɔngga bha, ˗a ˗ma ʼtɛɛ˗ ˗dede bha ˗a ˮtʋ ˮdhiʋ̈ pinngpinngdhö. ˗Yö ˗dho ʼto ʼka ˮdhʋ̈ ʼö ʼyuöö˗ ˮglɛɛn bha ʼö ꞊lɔɔ, ʼö go ü bhɛaˮ, ʼö ˗kë ü dhasü ʼka.
 
7 ˗Bhangglöö(˗bandhe), ꞊bɛdhɛ ˮgbɩɩ˗ ˗mü
 
˗Bhangglöö bhɛ ʼö ˗ya ˗pëkë (tan) bha, ˗yö mɛ ˗gba pëbhee ʼwɛɛ ʼbha ˗nu ˗bhö ˗dhɔ ʼka.
 
ʼMɛ ˗nu ʼö faan ʼyaa ˗a ˗nu ˗bha, ˮiin ʼö ꞊wa kë zii,  ʼö wü waa˗ ˗tɔyaan ˗nu ˗bhö ˗sü ꞊ya kë ˗a ˗nu ˗bha ˮgbɩɩ˗ bha, ˗a ˗dhɛ ˗ya ˗bha kö ˗wo ˗bhangglöö ˗pëkë ˗sü ˗bhö ˮtʋ̈ng ʼgbɛ ˗dhɛ ʼgü.
 
ʼMɛ ˗nu ʼö wü waa˗ ˗tɔyaan ˗nu bha ˗a ˗nu ˗bhö ˗sü ʼö˗ ˗nu ˗bha ˮgbɩɩ˗, ˗waa pö woo ˗a ˗nu ˗bhö, ˗wo ˗mɔɔ ˗a ˗bha ʼö ʼwo˗ ˗nu ˗bhö ˗bhangglöö ˗pëkë ˗sü ʼka.
 
ʼMɛ ʼö bhiëˮ ʼnë ꞊ya gɔɔn ˗a ʼgü, ˗a ꞊bɛdhɛ ꞊nɛ. ˗A ˗mɛ ˗yö ˗bhangglöö ˗pëkë ˗sü ʼsü, (ˮMaa ˗mɛ ˗nu ˗wa ˗dhɛ ˗bandhe). ˗A ga ʼö˗ ʼgü bha ˗ya bho˗ ʼgü, ˗ya ˮzu, ˗ya ʼkpɔ ʼyënng˗ ˗dhɛ. ꞊Ya ga, ʼyö ˗a ˗bi bho. ˗A ˗bi bha ˗yö ˗mɔɔ ˗a ˗bha ʼö˗ pa, ˮiin ʼö ˗a ꞊kaan ˮbhaa ˮpuu ʼka, ˮiin ˗mɔni ʼka ʼö˗ ˗bhö. 
 
Bhiëˮ ʼnë ꞊bɛdhɛ ˮgbɩɩ˗ bha. ˗A ˗mɛ ˗ya ʼgü  .
 
8 ʼÜ ˮta ʼsü sië kö ˗kpaa ʼnë ˗yö ʼdho ü ˮyënng

˗A ʼbha ˗nu ꞊ya kë, ʼü ˮta ʼsü sië, ˗kpaa ʼnë ʼbha bha ˗yö ˗nu ʼö ˗sɔ ü ˮyënng. ˗Yö ˗bhɔ ꞊dhɛ ˗slëë ˗yö bhɔ.
 
ʼBha˗ ˗ga ꞊dhɛ ꞊ya ˗sɔ ü ˮyënng, ʼbha ʼdho ü ˗kɔ ziö˗ ü ˮyan ˮdhiʋ̈. Ü slëë ʼgü ˮvaandhö kö ʼü ü ˗ta ˗ya ziaan ʼü ʼdho sië˗ ʼka bha, ˗a ˗gɔ ʼkii ü ˮyan ˮpʋ. ʼBha ˗a kë ˮdhʋ, ˗yö ˗dho ʼto˗ mü ʼö go ü ˮyënng.
 
9 ʼPë ʼü˗ ˗bhö ʼö ü ˮgblü ziö sië, ˗a ˮgblü ziö ʼö bha, ˗a ꞊bɛdhɛ ꞊nɛ
 
 ʼBha ʼdho ü ˗de sëë bho˗ ˮwɛɛwɛ ꞊bɛdhɛ ˮwɛɛ ʼbha mɔɔ˗ ˗sü ʼka ꞊dhɔtrɔɔ ꞊plöö.
  
 ˗Dhɛ ˗ga, ü ˮgblü ʼö ziö sië, ˗bhö ꞊wee ˗bi ʼnë sɛɛnnë ʼsü ü kɔngga ˮiin ˮsang ʼnë ˮzɔ ˮdhiʋ̈, ʼü˗ ˗da pë ʼnë ʼbha ʼgü, ʼü ˮyi ꞊loo˗ ˗ta. ʼBha pë ziö˗ ʼgü ꞊ya kaan˗ ˮkwëë ˗së ʼka, ʼyö ʼü mü. ʼBha ü bo ˗a mü ˗sü ʼka, ü ˮgblü ˗blɛɛsü ʼö dho ziö˗ ˗a ziaan˗ ˗ta bha, ꞊ya ʼgo ˗a ʼgü, kö ü bha ˮgblü ziö bha ꞊ya yën. ˮKö ʼzü ʼö ʼwo˗ pö bhii ˮta ꞊gblɛɛn ʼkpɔ ꞊dhɛ mɛ ˗yö go ˮMaadhö mɛ ˗yö dho ʼBiya, ü ˮgblü ˮwɛɛ ʼbha ʼyii ʼdho ziö˗ ziaan ʼka ʼü dho ʼü ꞊loo˗ ʼka.
 
10 ʼÖ ü ˮpiʋ̈ ʼü kë ü faan ʼgü ˗kpɛɛwo: ˮnimlɔɔ ˗blɛɛsü
 
 ʼMɛ ʼö˗ ˮpiʋ̈ ʼö kë ö faan ʼgü ˮtʋ̈ng ꞊gban ʼgü,ʼö˗ ˮpiʋ̈ ˮgʋng ʼya ʼdho ö kë˗ ꞊plɛplɛ, dhiaˮ ˮpiʋ̈ ꞊gban ˮpɛpɛ ʼgü, ˗a ˗mɛ ˗ya ˗bö kö ʼyii pë ˮwɛɛ ʼbha ˗bhö ꞊kö, ˮyi ˗dede ʼö ya, ˗a ˗sandhe, ˮiin ʼzü ˗a ˗zuɛɛbhɛ, ˮkwi ˗yö ö bha pë ˗dhɛ ʼdhiitrë, ˗a ˗mɛ ˗ya do mü. Ya ö bo ˗a ˗kë ˮdhʋ̈ ˗sü ʼka, ʼyö yöö pë ˗bhö, ʼyö gun ˗a ˗bhö ˗naa ꞊tɔn. ˮKɛɛ ˗a ˗mɛ ˗yö ö ʼgü dɔ ˮgbɩɩ˗ ʼya ʼdho˗ pö ʼö ˗dhɛkpaɔyi ˗nu ˗da ˗a ˮyi bha ˗a mü ˗sü ꞊zinng ʼgü. ˗A ˗kë ˮdhʋ̈ ˗sü bha ʼyaa ˗së.
  
 ʼWɔn ʼö bha, ʼmɛ ʼö˗ ˗ya ꞊bhlëë ʼgü ˗dedewo, kö ˗a ˗mɛ ꞊ya ʼwɔn ˗së kë ö ˗de ˗dhɛ.
 
11 ʼÖ ü ˮpiʋ̈ ʼü kë ü faan ʼgü ˗kpɛɛwo: ˮnimlɔɔ ꞊plɛɛ ˗naa
 
 ˗Kɔ do ʼö ˗kë faan ʼgü ˗sü ˮnimlɔɔ ˗blɛɛsü ˗bha ʼdhö˗ ʼka, ʼö ˗gban ˮyi ʼdhiitrë do mü ˗sü ˗bha bha, ʼyö ˗a ʼdhɛ ʼö ya, ˗a ˗bha ʼdhö˗ ʼka. ʼBha ˗bö dhiaˮ ˮpiʋ̈ kö ʼbhii pë ʼbha ˗bhö ꞊kö, ˗bhö mɛtii dhöng˗ (seɩˮ) bhɛ do bhloo kö ʼü ˗a ˮyi ꞊loo ˮvɛdhɛ do ʼgü, ʼü ˮyi ꞊loo˗ ˗ta ˗yö ˮvɛdhɛ bha˗ pa. ˗A kaan˗ ˮkwëë ˗së ˗dede ʼka. ˗A mü. ˮKɛɛ ˗a kë ˮdhʋ̈ yi ꞊gban ˮpɛpɛ ʼka. ʼBha˗ kë ˮdhʋ̈, ü ˗dho kë ü faan ʼgü ˮtʋ̈ng ꞊gban ʼgü, ˮgʋng ʼyii ʼdho ü kë˗ ꞊plɛplɛ.
 
12 ꞊Mlɛɛ ꞊ya ö ˮdhidhi ˗pɛn ü ˮyënng

 ꞊Mlɛɛ ꞊ya ö ˮdhidhi ꞊wɛng ü bha mɛ ʼbha ˮyënng ˗dhɛ ʼö ˮdhɔɔkɔ ʼdhö ˗bha ˗a ʼgü, ü ʼgü dɔ ˮgbɩɩ˗ kö ʼü ˮnɔnɔ, ʼö ˗kë ˮkwi ˗a ˮnɔnɔ ʼka, ʼö ʼyaa ˮnɛɛnɛɛ, ʼö ʼwo˗ ˗dhɛ ˮkwi ˗wo ʼgü bɔngdhe ʼwluziö bha, ʼü ˗a do ʼdhɔ kö ʼü˗ ˮyi yö ʼmɛ ʼö ꞊mlɛɛ ʼdhö ö ˮdhidhi ꞊pɛn ˗a ˮyënng bha, ˗a ˮyan ga ꞊plɛ bha ˗a ˗nu ʼgü. ʼBha˗ kë ˮdhʋ̈, ˗yö ˗dho kë˗ ˮklʋ̈ʋ̈klʋ̈. ʼWɔn ʼbha ˗bha ʼbha, ʼyii ʼdho ˗a kë˗ tongtongdhö. ꞊Bɛdhɛ ˮgbɩɩ˗ ˗dede ꞊në ʼü ˗a ˗ga sië bha.
 
13 ˮSɔn kë ꞊bɛdhɛ

 ʼMɛ ʼö ü ˮsɔn ʼdhö ü kë sië, ꞊ya kë ꞊dhɛ ü ˮsɔng ga ʼö ü kë sië bha ˗a ˗yɛ ga ʼdhö˗ ʼgü, ʼbha ʼdho ü ˗de sëë bho˗, ꞊bɛdhɛ ʼö ya ˗a kë.
  
 Ü ˮsɔnga bha ʼö ü kë sië ˮtʋ̈ng ˗dede ʼö˗ ʼka bha, ʼbha ʼdho ʼkɔ ꞊taama kë ˗dhɛ ʼgü, yeeˮ ˮviëë ʼnë ʼbha ˗yö kë ü ˗gɔ. ʼBha˗ ʼkɔ ꞊taama bha˗ kë, ü ʼgü dɔ ˮgbɩɩ˗ kö ʼü ü ˗dega gbo ʼö bha, ʼü˗ sɛɛnnë ʼbha ʼsü ˮdhü ʼnë ˮzɔ ˮdhiʋ̈ kö ʼü ˗a ˗ya ʼgü, ʼü yeeˮ ˮviëë bha ˗a ˗ya ˗ta. Ü ˗mɔɔ ˗a ˗bha ʼö ʼü˗ ˗kë ˮdhʋ̈ ʼko ˗ta ꞊plɛ ˮiin ˗yaaga ˗dhɛkpaɔyi do bha˗ ʼka. Kö ü gbo ʼü˗ ˗ya ˗a ʼgü bha, ˗a ꞊fii ʼkö bha ˗yö ˗da ü ꞊miëë bha ˗a ˮpiʋ̈, kö ü ˮsɔn bha ˗yö dɔ dinngdhö, kö ˗ya kë ˗a bo ˗sü ꞊në ˗a ʼka bha. ʼyii ʼdho ü kë˗ ʼzü tongtongdhö ʼö to˗ ʼka ˮdhʋ̈ ˗kwɛ ʼgbɛ ˗dede ˮpiʋ̈.
  
 ˗A ʼgü ma ʼka ꞊dhɛ ü ˗dega gbo ˗mü. ˗A ˗kë ʼ ˮdhʋ̈ ˗sü ʼgü, ˗a ˗yënng ʼya ʼdho ü kë˗. Mɛ ʼyaa ˗yënng kë mɛ dha ˗pë ˗gɔ.
 
14 ˗Dhiëë ꞊bɛdhɛ

 ʼMɛ ʼö ˗dhiëë ꞊ya dɔ ü ˗bha ˗dee ʼgü, ˗bhö ˗bhangglöö (˗bandhe) bhɛ ʼö ʼyii ˗pë kë (tan), ʼö ˗kpo ʼka bha, ˗a ˮkplü ˮkan kö ʼü ˗a ˗ya ü bha ˗dhiëë bha ˗a ˗ta. ˗Yö ˗dho dɔ˗ ˮvaandhö. ꞊Ya bo dɔ ˗sü ˗zë ˗a ʼka, kö ˗a zua ˗wɔn ꞊në ʼö ꞊ya ʼto.
 
15 ˗Bhangglöö ˗dhü ˮyi

˗Bhangglöö (˗bandhe) ˗dhü ˮyi bha bhiëˮ ʼnë ꞊bɛdhɛ ˮgbɩɩ˗ ˗mü.
 
˗A ˗dhü ˮyi bha, ˮkaflɩɩ ˗mü ʼka ˮsang ʼnë ˮiin ʼzü ˮsang ʼnë ʼsɛɛnnë bha, ˗a do ʼsü kö ʼü ˗bhangglöö ˗dhü bha, ˗a ˮyi ˗yan ˗yaaga ˮiin ˗yiisiö ʼkun ˗a ʼgü. ꞊Ya ʼgo mü kö ˮsang ʼnë do bha ʼü˗ ʼsü kö ʼü ˮzɔ ˮyɔn ˗yan ˗yaaga ˮiin ˗yiisiö   ˗a ʼgü ꞊dhɛ ˗kɔ ʼü ˗bhangglöö ˗bha ˗kë ˗a ʼka bha˗ ʼdhö. ʼBha ü bo kö ʼü ˗a ˗bhangglöö ˮyi ʼü˗   bha ʼdhö,  ˮzɔ ˮyɔn ʼü˗   bha˗ ʼdhö, ˗a ˗nu gban ꞊loo ˮkaflɩɩ ˮyi ˮwɔsü ˗dede ˮvɛdhɛ ˗yan do ʼgü, ʼü pë ziö ˗a ʼgü kö ˗yö ˗kaan ˮkwëë ˗së ʼka, kö ʼü ˗a mü.
 
˗Yö ˗ziö bhiëˮ ˗gɔ ꞊dhɛ mɛ ˗yö ˗më ˗kë.
 
16 ˮÜü ˗dɔn ʼö ʼnë ˗nu ˗kë bha, ˗a ꞊bhɛdhɛ ꞊nɛ:
 
ʼMɛ ʼö ˮüü ʼdhö ü bha ʼnë kë sië, ˗a ˗mɛ ˗yö ö ˮtʋ ʼto ˗së ʼka kö ˗ya kë ꞊ni:
 
˗Yabha suu ʼdhɛ ʼö ʼwo˗ ˗dhɛ ai ˮiin lai (aˮ ˗i, laˮ ˗yi) bha˗ ˗a ˗mɛ ˗ya ˮpɛn do ˮiin ˮpɛn ꞊plɛ ʼsü. ˗Ya wüü˗ wüü˗ ˮiin ˗ya ꞊dhiëë. ˗A ˗böö bha, ˗ya ʼsü kö ˗ya ꞊loo ˮyi ˮvɛdhɛ ˗yan do ʼö ˗ya ˮtɛɛ ˗tiaandhe ʼka, ˗a ꞊bhaa. ˗A ˗mɛ ˗yö ö kwaa˗ ˗zü ˮtʋ̈ng kpö ʼnë sɛɛnnë ʼka. ˮKwi ˗nu ˗wo woo˗ pë ˗pö minitö ˗kɔng do. ꞊Ya ꞊dhiëë kö ˮsang ʼnë sɛɛnnë bha, ˗a ˗mɛ ˗ya ˗yan ꞊plɛ ˮiin ˗yaaga ꞊loo ˗bhöpë ˮiin müpë ˮnɛɛnɛɛ ʼbha ʼgü, kö ˗ya kaan˗ ʼka, ˗ya nu ʼnë ʼö ˮüü ʼdhö ˗a kë sië bha ˗a ˗dhɛ. ˮKɛɛ ˗yö kë ʼnë ʼö ˗a ˗kwɛ ʼyii yö ꞊kö do ˗bha ˗a ʼka.
 
17 ʼMɛ ʼö˗ ʼgu ꞊ya ma˗ ˗bha

ʼMɛ ʼö˗ ʼgu ꞊ya ʼma˗ ˗bha (ʼö ʼyaa ö gboo sië) ʼö dho ˗a kë ˗kɔ ʼö˗ ˗bha yö ꞊nɛ.
 
˗A ˗mɛ ˗yö ˗yabha kpö do ʼsü ˗ya kaan˗ kaan˗. ꞊Ya ö bo ko ˗ya ꞊loo ˮyi ˮvɛdhɛ ˗yan do ˮiin ꞊plɛ ʼö ꞊ya ˮsukadhu ˗da ˗a ˗bha ˗a ꞊bhaa, ˗ya dɔ ˮsiʋ̈ʋ̈ kö ˗yö ˮtɛɛ ˮtʋ̈ng kpö ʼnë sɛɛnnë ʼka (minitë ˗kɔng do ˮiin ˗kɔngdo ö ga ˮsɔɔdhu ˮpiʋ̈). ꞊Ya bo ˮtɛɛ ˗sü ʼka, ꞊ya ꞊dhiëë, dhiaˮ ˮpiʋ̈, ʼmɛ bha kö ʼyii pë ʼbha ˗bhö ꞊kö, kö ˗ya ˮvɛdhɛ ˗yan do mü. Yɛɛnˮ ˮpiʋ̈ kö yöö ʼdho yi ʼgü, kö ˗ya do mü. 
 
Kö ˗ya ˗kë ˮdhʋ̈ ˗sü ꞊bhlëë ˗ya, ˗a ʼgu ˗ta ˗yö ˗dho lɔɔ˗ 
 
ˮIin ʼzü ʼmɛ ʼö ˗a ʼgu ꞊ya ʼma˗ ˗bha, ˗a ˗mɛ ˗yö mɛtii seɩˮ bhɛ do ˮiin ꞊plɛ ʼsü ˗ya ˮyi bho ˗ya ꞊loo ˮyi ʼö ʼyaa ˮwɔwɔsü ˮiin ʼö ʼyaa ˗sɛa bha (ʼkwa˗ pö ˮdhʋ̈ kö kwa ˗a ˗pö ˮyi ʼkpɔng˗ ˗kpɔng), ˗a ꞊bhaa. ˗Ya kaan˗ ʼka ˗së ʼka. ꞊Ya ö bo kö ˗ya mü. ˮKɛɛ ʼö˗ mü sië kö ˗yö ˮta ʼsü sië˗ ʼka ˮlɛɛdhö, kë ˮdhʋ̈ kö ˗yö ˗da ˗a kwi ʼgü ˗së ʼka, ˗ya ʼgu lɔɔ.
 




18 ʼMɛ ʼö ꞊gwan ꞊ya ˮkan˗ ˗ta

ʼMɛ ʼö ꞊gwan ꞊ya ˮkan˗ ˗ta ʼö dho ˗a kë ˗kɔ ʼö ˗bha kö ˗yö ˮkan ˗yö ꞊nɛ.
 
˗Blɛɛsü ʼgü, ˗a ˗mɛ ˗yö ˗ya ˮzɛnngdhö.
 
˗A plɛ ˗naa, ˗a ˗mɛ ˗yö ö yun bhloo minitë ˮsɔɔdhu ʼpiʋ̈, ˮiin ˗yö ʼto˗ ʼka ˮdhʋ̈ ˗a ꞊gwan ˗yö ʼgbaannu. ꞊Ya kë ʼzü ꞊dhɛ ʼyaa ˗yan sië, ˗a ˗mɛ ˗yö yeɩˮ ˮviëë kpö ʼnë ˗nu kë kö ˗ya ˗nu ˗sɔ ö yun ˮdhi ˗nu bha ˗a ˗nu ʼgü, kö ˗ya ˗nu ˮzɔ ˗nu ʼto ˮyɛɛ˗. ꞊Ya ö bo ˗a ˗kë ˮdhʋ̈ ˗sü ʼka kö ˗yö ö yun ˗nu bhloo ʼzü ʼbha wo minitë ˮsɔɔdhu ʼka. ꞊Ya ʼgo mü kö ˗ya yeɩˮ ˮviëë ˗nu bha ˗a ˗nu ʼto mü ˮdhɛdhɛ kpö ʼnë ʼbha ʼka, kö ˗yö gun ˗naa ˗a bho ʼmü ˮlɛɛdhö ö ʼsuaan˗ ʼka.
 
(ʼMɛ ʼö ꞊ya kë ꞊sië ꞊sië ʼö ꞊gwan ʼdhö ˗kan ˗a ˗ta, ˗yö nëng kë ˗nu wo seɩˮ ʼö ˗kë ˮkwi ˗a seɩˮ ʼka, ʼö ʼwo ˗a ˗dhɛ orangziö bha˗ ʼdhö, ꞊tanmatii ˗nu ʼdhö, ˗a ˗nu ˗bhö ˗sü ˗bha, kö ˗yö mɛtii seɩˮ ˗nu ˮyi mü.
 
ʼÖ˗ kë sië ˮdhʋ̈, ꞊gwan ʼyii ʼdho nu˗ ˗ta.
 
19 Dɔn ˮkpɛa ꞊bɛdhɛ: ˮnimlɔɔ do
 
ʼMɛ ʼö dɔn ˮkpɛa ʼdhö˗ ˗bha, ˗a ˗mɛ ˗yö ˮkaflɩɩ ˗mü ʼka ˮsang ʼnë ʼsü, ˗yö ˮzɔ ˮyɔn ˗yan do   ˗a ʼgü ˗ya ꞊loo pë ʼbha ʼgü. ˗Yö ˮsang do bha˗ ʼsü ˗yö mɛtii seɩˮ ˮyi ˮsang ʼnë ˗yan do ʼdhö, ˮkwi ˗a we ˮgbɩɩ˗, ˮsang ʼnë ˗yan do ʼdhö ˗yö pë ˗yaaga bha, ˗a ˗nu ꞊gban kaan˗ ˮkwëë ˗së ʼka. ˗A ˗mɛ ꞊ya ö bo, ˮsang ʼnë bha ʼyö ˗a ˗yan do mü. ˮdhɛdhɛ ˗yaaga ꞊ya ziö, ʼyö do ʼbha mü.
 
ˮDhɛdhɛ ˗yaaga ꞊ya ziö, ʼyö ˗a do ʼbha mü. ˗A ˗yaaga ʼbha ꞊ya ziö ʼzü, ʼyö ˗a do ˮwɛɛ ʼbha mü.
 
ˮKɛɛ ꞊ya kë ꞊dhɛ ʼnë ʼö ʼyɔn ˗bha ˮiin ʼmɛ ʼö ˮyua ʼbha, ʼdhö ˗a ˗bha, ʼö ˮyua bha ʼö dɔn ʼdhö˗ ˮpiʋ̈, kö ʼka ʼdho we ˮgbɩɩ˗ ʼkö bha, ˗a ˗da ˮpiʋ, ʼö ˗a ˗mɛ ˗ya mü. ˗A ˮbin
 
꞊Bɛdhɛ ʼö ʼka˗ ˗ga ˗naa ˗bhaasü ʼka bha, ꞊bɛdhɛ ˮgbɩɩ˗ ˗mü.
 




20 Dɔn ˮkpɛa ꞊tɔɔ ꞊bɛdhɛ

ʼMɛ ʼö dɔn ˮkpɛa ʼdhö˗ ˗bha, ˗a ˗mɛ ꞊ya ˮyi dɔ ˮsiʋ̈ʋ̈, ꞊ya ˮtɛɛ ˗dedewo ˗së ʼka, ʼyö ˗a ˗mɛ ʼdhö ˗a ꞊loo ˮgbʋnggbʋ ʼgü ʼö ö ˗gɔ dun ˗a ˗ta kö ˗a ˗mɛ ꞊ya sɔ ʼma ö ˗gɔ waa˗ ˮgbʋnggbʋ ꞊gban ˗bha. ˗Yaa kë ˮdhʋ̈ ʼyö ˗a ˮdhuu bha ʼö ˗a ˗gan ö ˮdhi waa˗ ö yun ʼgü. ʼYö ˗a ˗kë ˮdhʋ̈, ʼko ˗ta ʼgbɛ ʼka ˗dhɛkpaɔyi ˗bha.
 
ʼMɛ ʼö ˗a yun ʼgü ꞊ya ta, ˗a ˗mɛ ꞊ya kë ꞊dhɛ ˗kɔ do ʼö ʼgo sië ˗a ma˗ ʼka, dɔn ˮkpɛa ˗bha ʼka bha˗ ʼdhö.
 
21 ˮKwi ˗naa ʼgbɛsɛɛ ʼyaa ʼmɛ ʼö˗ ˗gɔ

˗Dhɛ ʼö ˮkwi ˗naa ʼgbɛsɛɛ ʼö ˗kë ˮsɔn ˗zu ʼka ˗pë ʼka ʼyaa ˗bha, ʼü dho ˗a kë ˗kɔ ʼö˗ ˗bha yö ꞊nɛ. ˮDhü ʼö ʼwo ꞊mɔɔ˗ ˗bha ʼö ʼwo˗ ˗kë ʼgbɛsɛɛ ʼka, ˗a sɛɛnnë do ˮkan kö ˗a zü bha ʼü˗ ˮzɔ dɔ kö ˗yö kë ˗ziö ˮsɔn ʼgü ˗pë ʼka. ˗A ˗gɔ bha, ˗a ˮzɔ ˗bhö kö ˗a ˮsɛɛ ˗yö kë, kö ʼü ˗a ziö ü ˮsɔn ˗bha.
 
22 ˗Dhɛ ʼö ˮkwi ˗naa pë ˗böö ʼö ʼwo wo ˮsɔn ˗zu ˗a ʼka ʼyaa˗ ˗bha

꞊Ya kë ꞊dhɛ pë ˗böö ʼö ʼwo˗ ˗ya ˮsɔn ˗zu ʼka ˗pë ˮdhiʋ̈ bha, ʼyaa ˗dhɛ ʼö˗ ˗bha ˮiin ʼmɛ ʼö˗ ˗gɔ, ˗a ˗mɛ ˗yö ꞊wee ˗bi ʼnë sɛɛnnë waa˗ ʼseng˗ ˗bi sɛɛnnë kaan˗ ˮkwëë ˗ya ˗ya ˮsɔn ˗zu ʼka ˗pë ˗ta. ˮKɛɛ ˗yö ˮsɔn ˗zu ʼka ˗pë bha, ˗a ˗dhɛ ʼö yöö˗ ziö ö ˮsɔn ˗bha bha, ˗a ꞊tɔɔ ꞊kö ˗blɛɛsü ˮyi ʼka kö pë ˗bi bha, ˗yö ʼma˗ ʼgü ˗së ʼka. ꞊Ya ʼgo mü kö ˗ya ziö ö ˮsɔn ˗bha. ˗Yö ˗dho ˗a ˮsɔn ʼzu˗ ˗së ʼka ˗dedewo.
 
ʼMɛ ʼö ʼseng ˗ʼyaa ˗a ˗gɔ, ˗yö ˗mɔɔ ˗a ˗bha ʼö˗ ˗kë ꞊wee ˗bi doseng ʼka.
 
23 ʼMɛ ʼö˗ bhɛaˮ ˗dhɛ ꞊ya ʼto ˗nɛɛsi

 ˗A ˗mɛ ˗yö ˮyi ʼnë ʼbha dɔ pɛng ˮdhiʋ̈. ꞊Ya ʼkun kö ˗a ˗mɛ ˗ya bho ʼmü ˗yö ꞊wee ʼnë ʼbha ˗da ˗a ˮpiʋ̈ ˗ya mü.
 
24 ʼMɛ ʼö ʼkpin˗ ʼdhö˗ kë sië

꞊Ya kë mɛ ʼkpii˗ ˮiin ʼnë ʼkpii˗ ʼka, ˗a ˗mɛ ˗yö ˮyi ʼö ꞊wee ʼnë ʼbha ʼdhö ˗a ˗bha, ˗a ꞊loo ö ꞊kwɛɛ˗ kö ˗ya ˮgan ö yun ʼgü.
 
25 ʼMɛ ʼö yi ʼyaa ˗da sië ˗a ˮyan ˗bha

ʼMɛ ʼö ˮdhʋ̈ bha, yɛɛnˮ ˮpiʋ̈, ˗a ˗mɛ ˗yö ö ʼzu ˮyi ʼwɔɔ˗ ˗wɔɔ ʼka. ʼKwa˗ pö ˮdhʋ̈ kö kwa˗ pö ˮyi ʼö ʼyaa ˮwɔsü ˮiin ʼö ʼyaa ˗sɛa. ꞊Ya ʼgo mü, ˗a ˗mɛ ˗yö ˮnɔnɔ ˮwɔwɔsü ˮvɛdhɛ ˗yan do mü kö ˗yö gun ʼwaannu ˗naa. ꞊Ya ʼgo ʼbha wo ʼmü, ʼö sü ʼyënng˗ ˗ya mɛ ˗gɔ ꞊zinng ʼgü ˮtʋ̈ng ˗bha ʼö dho ʼö yö ˗a ʼka yɛɛnˮ ˮpiʋ̈ ˗bha, ˗a ˗mɛ ʼya ʼdho ˮkaflɩɩ ˮiin ʼpë ʼö ʼwo˗ ʼte˗ kë bha, ˗a ʼbha mü˗ tongtongdhö.
 
26 ˗Dhioo ˗nu ʼö ʼö ʼwo ˗së kwa ˗bha ʼka

˗Blɛɛsü ʼgü:
 
ʼwëëga ʼnë ʼbha ꞊ya kë ʼmɛ ʼö ˗a ˗gɔ, ʼö˗ ˗mɛ ˮpiʋ̈ ꞊dhɛ ʼö ö bha ʼnë ˗ta ʼkun kö ˗yö kë ö faan ʼgü ˗së ʼka ˮtʋ̈ng ꞊gban ʼgü, ˗a ˗mɛ ʼya ʼdho we ˮnɛɛnɛɛ ʼdhɔ˗ ö bha ʼnë bha˗ ˗dhɛ. 
 
˗A ꞊plɛ ˗naa: 
 
˗a ˗mɛ ˗yö ˗tɔyaan ˗nu, ˮgwɛɛ ˗nu, ˮnɔnɔ ˗sɛa ˮiin ꞊kplü ʼkun ˗sü, ˮiin ˮdhü bhɛ ˗nu ʼö ʼwo ˗kë ˗nu wo dhöng˗ (seɩˮ), ꞊tanmatii ˗nu, ze ˗nu, ˮkpako ˗nu, ˗bhangglöö (˗bandhe) ˗nu, ꞊vokaa ˗nu, ˮmanggloo ˗nu, glɔɔ ˮnɛɛnɛɛ ˗nu ʼö ˗da ˗a ʼka ˗a ˮwɛɛ ʼbha ˗nu ˗bha bha, ˗a ˗mɛ ˗ya ʼdhɔ ö bha ʼnë ˗dhɛ ˮtʋ̈ng ʼgbɛ ˗dhɛ ʼgü.
 
˗A ˗yaaga ˗naa: 
 
dhebë ʼö ʼnë ˗dee ʼö˗ ˗gɔ ˮyɔn ˗bha, ʼpë ˗nu ʼö ʼkwa go ˗a ˗nu ʼtɔ ma˗ bha, ˗a dhebë ʼö ˮdhʋ̈ bha, ˗ya ˗nu ˗bhö ˮtʋ̈ng ʼgbɛ ˗dhɛ ʼgü, kë ˮdhʋ̈ kö ˗yö ˗da ˗a ʼyɔn ʼgü ˗së ʼka, kö ˗yö kaan˗ ˗a ˮyɔn ˮyi ʼka, kö ʼnë ˗yaa mü, ˗yö kë ö faan ʼgü ˗së ˗dede ʼka.
 
˗A ˗yiisiö ˗naa: 
 
baa ʼö ˗kë ˗bhö ˗baa ʼka bha, ˗a ˮdhɛ bha, ˗kwa nëng kë ˗a ˗bhö ˗sü ˗bha. ˗Bhöpë ˗së ˗dede ˗mü. ˗Yö mɛ ˗da mɛ faan ʼgü. Kwa ˗mɔɔ ˗a ˗bha ʼö ʼkwa ˗a ꞊flügüdhe ˗kë ʼpö. ꞊Ya ʼgo mü, ˮwɩsɩ ˮdhɛ ˗nu, ze ˮdhɛ ˗nu, kplɔɔˮ ˮdhɛ ˗nu waa˗ ˮkwi ˗a ze ˮdhɛ ˗nu ʼwo bha, kwa ˗mɔɔ ˗a ˗nu ˗bha ʼö ʼkwa ˗a ˗nu ˮkpɛa kpɔ ʼö ʼkwa˗ ˗nu ˗bi bho ʼdodo ʼka, ʼö ʼkwa˗ ˗nu ꞊kaan ˗dee ʼnë ˗nu ˗bha ˮbhaa ˮyi ʼka. ˗Yö ʼnë ˗nu ˗da faan ʼgü.
 
27 ˮSɛɛ ˗slëë

˗A ˗dhɛ ˗ya ˗bha kö ʼkwa ˮsɛɛ ˗slëë ˗da ꞊sië ꞊sië kwaa˗ ˗bhöpë ˗nu ʼgü, ʼkwa˗ ˗nu ˗bhö ʼka,. ˗A kë ʼö ʼkwa dho wo˗ ˮdhʋ̈ bha, ˗a ˗gɛn ˗mü ꞊dhɛ ꞊ya kë ˮdhʋ̈, ˗yö ˗dho kwa gba˗ pë ˗bhö ˗dhɔ ˗nu ʼka, ʼö ʼnii˗ ˗da kwa ʼgü.
 
ʼMɛ ʼö ˗a ˮpiʋ̈ ʼzü ʼö kë ˮtan bho ˗mɛ ʼka, ˗a ˗mɛ ˗yö ˗mɔɔ ˗a ˗bha ʼö ˮsɛɛ ˗slëë bha ˗a ˗bhö ˮzɔ ˮyɔn ʼka ˮiin ˮsukadhu ʼka. ʼMɛ ʼö ˗yaa kë ˮdhʋ̈ ʼko ˗ta ʼgbɛ ꞊sië ꞊sië, ˗a ˗mɛ ˗wo ˗yö ˗dho dhi˗ ꞊dhɛ ˗maa ʼnë ʼbha ʼö ˮtan bho˗ ˗naa ˗dhɛkpaɔ ˮdhiʋ̈ ʼö ˗a ˗wo ʼdhö ˗së bha, ˗a ʼdhö.
 
28 ˗Bhöpë ʼbha ʼö ʼwo˗ ˗dhɛ ˮkwi ˗wo ʼgü karɔtö, ˗a kë ˗yë
 
˗Blɛɛsü ʼgü,
 
karɔtë bha, dhebë ʼö ʼgbiöö˗ kö ˗ya ꞊dhiëë, ˗ya ˮyi bho, kö ˮtʋ̈ng ʼö˗ ʼka ʼgbiöö˗ bha ˗yö nëng kë ˗a ˮyi mü ˗sü ˗bha, ˗a ʼnë ʼkpɔ ˗sü ʼyaa ꞊gbɔɔn, ʼyaa kë ˮgbɩɩ˗.
 
˗A ꞊plɛ ˗naa,
 
ʼnë ʼö ˗a ˮgblü ʼdhö ziö sië ˗yaa ˮyi mü, ˗a ˗bha ˮgblü ziö ˗yö ˗yën.
 
˗A ˗yaaga ˗naa,
 
ʼmɛ ʼö ˗a ga ˗yö ʼko ˮdhiʋ̈ ˗dhɛ ˗nu ꞊wa ʼto ˗nɛɛsü, ꞊ya nëng kë ˗a ˮyi mü ˗sü ˗bha, ˗yö ˗kë ˮklʋ̈ʋ̈klʋ̈.
 
˗A ˗yiisiö ˗naa,
 
ʼmɛ ʼö nëng ˗kë ˗a ˮyi mü ˗sü bha, ʼyaa kë zii ˮvaandhö. ˗A ˗gɛn ˗mü ꞊dhɛ pë ʼbha ˗nu ˗wo kwa ꞊yɔɔn ʼgü, ʼö ʼwo ˮslë ꞊mɔɔ˗ ˗bha kö ˗wo kwa kë zii; kɔrɔtë ˮyi bha ˗yö ˗ziö ˗a ˗nu ˗gɔ zë ˗sü ˗gɔ.
 
29 ˗Më ʼö ʼkwa dho ˗a ˗bhö kö ˗kë ˮklʋ̈ʋ̈klʋ̈sü ˗yö kë kwa ˗gɔ. ˮYua ˗nu ʼö ˗bhöpë ˗nu ʼö ʼwaa ˗tiaandhe ʼwo˗ nu mɛ ˗dhɛ
 
ʼMɛ ʼö ˮdhʋ̈ dodo ʼka, ˗a ˗bhawɔn ˗ya ˗bha kö ˗yö pëbhee ˗së ˗bhö, kö ˗yö ˗ba ˗tiaandhe ʼka, ˗yö kë ö faan ʼgü, ˗yö yë kë ˗dedewo ö kë ˗kɔ ˗ta ˮklʋ̈ʋ̈klʋ̈ ˗dhɛ ʼgü ˗kpɛawo.
 
ˮYua ʼgbɛ ˗dhɛ ˗wo mü ꞊dɛɛ ʼö ˗a ˗nu ˗gɛn ʼdhö ˗gban ˗bhöpë ˗nu ˗bha ꞊mɔɔ ʼö ʼyaa˗ bho mɛ ˗ta ʼkɔdhi ʼgü bha, ˗a ˗nu ˗bha.
 
ʼMɛ ˗nu ʼö faan ʼyaa ˗a ˗nu ˗bha ˮiin ʼö ʼwaa wo ˗de ꞊slɔɔ ˗dhɛ yö ˮyua ˗gɔ bha, ˗a ˗gɛn ˗mü ꞊dhɛ ʼwaa pëbhee ˗tiaandhe ʼö ˗a ˗dhɛ ʼdhö˗ ˗bha ˗wa ˗bhö, ˗a ˗nu ˗bhö; ˮiin pëbhee ʼyaa ꞊mɔɔ ˗a ˗nu ˗ta. ʼMɛ ˗nu ʼö ʼwo ˮdhʋ̈ bha, ˗bhöpë ˗saan ˗ya ˗nu ˗bha. ˗A ˗wɔn ʼgü ˮyua ˗nu ʼö ʼwo ʼmɛ ˗nu ʼö ʼwo ˮdhʋ̈ bha ˗a ˗nu ˮdhiʋ̈ ꞊slɔɔ ˗wo ʼgbɛ. 
 
꞊Ya kë ʼnë ʼsɛɛnnë ˗nu ʼka, ˮyua ˗nu ʼö˗ ˗nu ˗kë ˗bhöpë ˗saan kë ˗sü ˮgblʋʋ ˮpiʋ̈, wo ꞊nɛ: 
 
* ꞊Ya kë ˮdhʋ̈ ʼwaa ˮgla, ʼwaa ˗ba wo ˗ba ˗kɔ ˗ta. ʼWaa faan ʼsü.
 
* ˗Wo ˗to ˮsia˗, ˮiin ˗gleng ˗tiaandhe ʼyaa kë ˗a ˗nu ˗bha. 
 
* ˗A ˗nu ʼgu ˗yö ˗dɔ ˗a ˗nu ˮdhiʋ̈ ʼö˗ ˗nu dɔɔ ˗nu (˗gbe ˗nu waa˗ ˗nu ˗gɛn ˗nu) ʼwo ˗kë ˮkangkang ˗nu ʼka.
 
* ˗A ʼnë ˗nu ʼö ʼwo ˮdhʋ̈ bha, ˗wo ˗kë ˮwɔɔn ˗wɔɔ ˮiin ˗a ˗nu ˮdhiʋ̈ ˗yö ˗kë ˮnuaa ˗nuaa ʼka.
 
* ˗A ˗nu ˗gɛn ˗nu, ˗a ˗nu wë ˗nu waa˗ ˗nu ˗kɔ ˗nu ˗wo ˗kë ˗nu wo ˗bhlasü ʼka. ˗A ʼbha ˗nu ꞊ya kë bhiëë ˮiin pë ʼbha ˗yö ˗wo ˗nu wo ˗a ˗nu kwi ˗bha.
 
* ʼNë ˗nu ʼö ʼwo ˮdhʋ̈ bha, ˮgblü ziö ˗yö ˗gwëë ˗a ˗nu ˗bha. Mɛtii ꞊bɛdhɛ waa˗ ˮkwi ꞊bɛdhɛ ˗nu bha, ˗wa ˗nu ˗gba ʼka, ˮkɛɛ ʼyaa ˗yan. ˗A ˮgblü ziö ʼyaa yën 
 
* ˗A ʼbha ˗nu ꞊ya kë, ˮyua ʼbha ˗nu ˗yaan ˗yö ˗kë ˗a ˗nu ʼgü, ʼö ˗a ˗kë ˮdhʋ̈ ˗sü bha˗ ʼgü, ʼö ˗dhiëë ˗nu ʼwo dɔ ˗a ˗nu ˗bha ˮvaandhö ˮvaandhö, ˮiin ʼö˗ ˗nu ˮtʋdhɛ ˗nu ʼwo ˗bhla ˗nu wo ꞊sië. ˗A ʼbha ˗nu ʼka ʼzü, ˗a ˗nu ˮbhluu ˗nu bha bhiëë ˗yö ˗ya ˗a ˗nu ˗bha.
 
* ʼNë ˗nu ʼö ˗bhöpë ˗saan ʼö ˗kë ˗a ˗nu ˗bha ʼkɔdhi ʼgü ˮdhʋ̈ bha, ˗a mɛ ʼbha ˗nu ˗gɔ ˮdhɛ ˗yö ˗kë ˮwaan ˗waan ˮiin wun ʼgbɛ ʼyaa kë ˗a ˗nu ꞊gwinng˗.
 
*˗A ˗nu ˮyan ʼgü ˗yö ˗kë ˮluu ˗luu. 
 
꞊Ya ʼgo ʼnë ˗nu bha˗ ˗nu ʼgü, mɛ ˮgblʋ̈gblʋ̈ ʼdhɛ ˗nu ʼö ʼwo to, ʼö woo ꞊de ʼpö ˗bhöpë ˗saan ʼö˗ ˗nu ˗bha bha, ʼpë ʼö˗ ˗nu ˮdhiʋ̈ ꞊slɔɔ ˗a ʼgbɛ ˗dhɛ ʼgü yö ꞊nɛ:
 
* Mɛ ʼbha ˗nu bha, faan ʼyaa kë ˗a ˗nu ˗bha. ꞊Ya ʼgo mü ˗a ˗nu sëë ꞊në ʼö bho ʼgbɛ.
 
* Pë ˗bhö ˗sü ˗faan ʼyaa kë ˗a ˗nu ˗gɔ.
 
* Bhiëë ʼyaa ˮkan ˗a ˗nu ˮdhi ˮgʋ̈ng ˮpiʋ̈ ˗dhɛ ˗nu ʼgü.
 
* ˗A ˗nu ˗gɛn ˗nu ˗wo ˗kë ˗bhla ˗sü ˗nu ʼka ˮiin ʼzü ʼgbinki ˗gbinki ʼka.
 
ˮYua ʼbha ˗nu ˗wo mü ˗a ˗nu ˗gɛn ˗yö ˗mɔɔ ˗bha ʼö ˗gban ʼwɔn ˮwɛɛ ʼbha ˗nu ˗bha, ˮkɛɛ ˗a ˗gbɛ ˗dhɛ ʼgü, ˗yö ˗sü pebhee yaa ˗bhö ˗sü ˗nu ˗bha.
 
˗A ˮyua ˗nu ʼö ʼwo ˮdhʋ̈ bha, wo ˗mü:
 
mɛ zuëˮ ˗ta ˗ma ˗sü ˗nu, mɛ ˮtʋ ʼgü vi ˗sü ˗nu, ꞊gbaɔdhɛ ˗bha ʼnë ˗nu ʼsü ˗sü ˗nu, ˗gɔ ʼgü ʼwü ˗nu, ꞊gwan ˗bha ˗kan mɛ ˗ta ˗sü ˗nu, mɛ kwi ˗bha ˮkpɛa ʼkpɔ ˗sü ˗nu, ˮyua ˗bha ˗ya mɛ ˮbhluu ˗bha ˗sü ˗nu waa˗ mɛ zuëˮ ˗kë ˗nɛɛsü ˗sü ʼö ʼwɔn ˗nu ʼgü, ˗a ˗nu ʼka.
 
˗Kwaa ʼwɔn dɔ˗ ʼka ꞊dhɛ pebhee ˗tiaandhe ˗bhö ˗sü bha, ˗yö mɛ ˗dhü ˗takɔɔ ˮyua ˗nu ˗gɔ. ˗Bhöpë ˗së ˗nu bha, ˗wa ˗kë ʼö mɛ kwi ʼö dɔ ˮyua ˗gɔ ˗gɔn ˗yan ʼgü.
 
 ˗Yö ˗së kö ʼkwa ˗a dɔ ʼka ꞊dhɛ ˗bhöpë ʼö ʼyaa ˗tiaandhe, ˗a ˗bhö ˗sü bha, ˗yö mɛ ˗gba ˮyua ʼgbɛ ʼö ʼkwa ʼgo sië˗ ˗nu ʼtɔ ma˗ bha, ˗a ˗nu ʼka. ꞊Ya ʼgo mü ˮyua ʼdhɛ ˮʋʋ ʼdhɛ ʼö nu ʼmɛ ʼö pebhee ˗saan ʼdhö ˗bha, ˗a mɛ ˗gɔ, ˗a ˗mɛ ʼyaa ꞊mɔɔ˗ ˗bha kö ˗yö dɔ ˗a ˮyua bha˗ ˗gɔ ˗gɔn ˗yan ʼgü. ˗A ˗gɛn ˗mü ꞊dhɛ kö faan ʼyaa ˗a ˗mɛ ˗bha.
  


 ʼNë ˗nu ʼö ʼwaa pë ˗tiaandhe ˗bhö bha, kö ˮglüziö ˗yö nu ˗a ˗gɔ, ˗yö ˗kë ˮgbɩɩ˗. ˗A ʼgbɛ ˗dhɛ ꞊ya kë, ˗a ˗nu ˗gɔ ˗yö ˗to ˗a ʼgü.
  
 ꞊Kpiëë kaa˗ ʼgü, ʼyaa ˗së ʼnë ˗nu ʼö pëbhee ˗saan ʼö˗ ˗nu ˗bha ʼkɔdhi ʼgü, ˗a ˗nu ˗bha ʼka. ˗A ˗gɛn ˗mü ꞊dhɛ ˗yö ˗mɔɔ ˗a ˗bha ʼö˗ ˗nu zë.
  
 ʼNë ˗nu ʼö ʼwo ˮdhʋ̈ bha, ˗foodɔn ʼyaa ˮkan ˗a ˗nu kpö ʼgü. ꞊Ya ʼgo mü ˗yaa pö yöö ˗a ˗nu kë, ˗ya ˗nu ˗kë ˗dedewo.
  
ʼMɛ ˗nu ʼö ˗bhöpë ˗saan ʼö˗ ˗nu ˗bha bha, ˮyua ˮwɛɛwɛ dë ʼö ˗kë ʼkpin˗ ʼka ya, ˗yaa ˗nu kë, ˗yö ˗gwëë ˗a ˗nu ˗bha ʼö ˗kë ˮgbɩɩ˗. 
 
Pëbhee ˗tiaandhe ˗bhö ˗sü bha, ˗yö ˮyuamɛ ˗ta ˗kun ʼö ˗kë ˮklʋ̈ʋ̈klʋ̈ ˮvaandhö.
 
Pëbhee ˗tiaandhe ˗yö ˮyua ˗bhɔ mɛ ʼkataa ꞊gblɛɛn, ʼö go ʼmü ʼö˗ ˗kë ʼö ˮyuamɛ bha ʼö ˗kë ˮklʋ̈ʋ̈klʋ̈ ˮvaandhö. Yö ꞊në ˗a ˗wɔn ʼgü, ʼyö ˮyua ʼdhö ʼmɛ ʼö˗ kë sië, ˗a ˗dhɛ ʼdhö ˗a ˗bha kö ˗a ˗mɛ ˗yö pë ˗tiaandhe ˗bhö.
 
˗Bhöpë ˗nu ʼö kwa ˗dhü ˗bhawɔn ʼdhö˗ ˗nu ˗bha kö ʼkwa˗ ˗nu ˗a ˗dhɛ 

˗Bhöpë ˗nu ʼö̈ kwa ˗bhawɔn ʼdhö˗ ˗nu ˗bha kö ʼkwa ˗a ˗nu ˗bhö kö ʼkwa ʼto kwa faan ʼgü ˗së ʼka ˮtʋ̈ng ꞊gban ʼgü bha, ˗a ˗nu ˗gɔɔ ˗yö ˗yiisiö. ˗A ˗dhɛ ˗ya ˗bha kö ʼpë ʼö ʼkwa dho ˗a ˗bhö yi ꞊gban ʼka bha, ʼkwa ˗a ˗nu ʼsɛɛnnë ʼsɛɛnnë ʼsü ˗a ˗gɔɔ ˗yiisiö bha ˗a ˗nu ʼgü ˗dɔɔndhö ʼkwa ˗a ˗nu ˗da ʼko ˮpiʋ̈ kwaa˗ pëbhee ʼö ˗dhɛkpaɔyi ˗bha, ˗a ʼgü.
 
˗Bhöpë ˗gɔɔ ˗yiisiö ʼö ʼwo ˮdhʋ̈ bha ˗a,
 
kpö ˗gɔɔ ˗blɛɛsü ˗mü:
 
1) ˗bhöpë ˗nu ʼö ʼwo kwa ꞊nëng, kwa ˗tëng, kwa zuëˮ ga waa˗ kwa ˗dhɛ ˮwɛɛ ʼbha ˗nu ʼö ʼwo kwa ʼgü ˗a ˗nu ˗gɔ yö ʼkwëë˗ ˗së ʼka, ˗wo ˗mü. ˗Bhöpë ˗nu ʼö ʼwo ˮdhʋ̈ bha wo ꞊në ʼö mɛ ˗yaa ˗nu ˗bhö ʼyö mɛ ˗yö ꞊kpɛa mɛ kpɛa˗ ˗kɔ ˗ta ˗së ˗dede ʼka. ʼMɛ ʼö˗ ˮpiʋ̈ ʼö kë ö kwi ʼgü, ʼö kë ö faan ʼgü ˗a ˗dhɛ ˗ya ˗bha kö ˗dhɛkpaɔyi ꞊gban ʼka ˗yö ˗bhöpë ˗nu ʼö ʼwo ˮdhʋ̈ bha, ˗a ˗nu ˗bhö ˗tiaandhe ʼka ˗ya ˗zo ʼkun. ˮKɛɛ ˗yö kë ˗a ʼdhɛ ˗nu ʼö ʼwo ˗tun ˗së, ʼö ʼwii see˗ kö ˗a ˗nu ʼka.
 
Wo ˗mü: 
 
1) ˗tɔyaan, wü, ˗tɔ, ʼyuöö˗ ˮkpɛa, ˮnɔnɔ, ˮnɔnɔ ꞊kplü ʼkun ˗sü, ꞊kɛnng, ˮtʋʋ ˗dhɛ ʼgü ˗pë ˗nu ʼka.
 
2) ˗A ʼdhɛ ʼö ʼwo dɔ ˗a ˗dhɛ ˗nu bha ˗a ˗nu ˮpiʋ̈ wo ˗mü:
 
ze ˮkpɛa, ˮgwɛɛ, ze suu ʼö ʼwo˗ ˗dhɛ ʼsozia,,  kplɔɔˮ, karɔtö, 
 
3) ʼYö a ʼdhɛ ˗nu ʼö ˗nu ga doseng në ʼö ˗bhöpë ʼka ꞊dhɛ ˗mlü ʼö ʼwo ˗a zɔn wöng ʼka ˗a ʼdhö, ˮklëën ˗nu ʼdhö, ʼwo dɔ mü. 
 
˗Bhöpë ˮpɛpɛ ʼö ʼkwa ʼgo sië ˗a ˗nu ʼtɔ ma˗ bha, ˗yö ˗së kö ʼkwa ˗a ˗nu kaan˗ ˮkwëë kwaa˗ pëbhee ʼgü. ʼkwa ˗a ˗nu ˗bhö. Kwa ˗mɔɔ ˗a ˗bha ʼö ʼkwa:1, 2, 3 ˗nu bha, ˗a ˗nu ʼbha ʼnë ʼbha ꞊kaan ˮkwëë kwaa˗ pëbhee ˗nu ʼgü. ˗Kwaa kë ˮdhʋ̈ yi ꞊gban ʼka. 
 
˗A kpö ˗gɔɔ ꞊plɛ ˗naa: ˗bhöpë ˗nu ʼö ʼwo ˮsiʋ̈ ˗ya mɛ kwi ʼgü, ʼö ʼwo ʼnii˗ ˗da mɛ ʼgü
 
˗Bhöpë ˗nu ʼö ʼwo ˮdhʋ̈ bha, ˗wo ꞊dhɛ ˮwɔ ʼö ˗ya ˮsiʋ̈ ˗bha, ˗a ʼdhö. ʼMɛ ʼö yë ˗kë ˮgbɩɩ˗ ˗dedewo, ˗a ˗bhawɔn ˗ya ˗bha kö ˗ya ˗nu ˗bhö. Wo ˗mü pë ˮnɛɛ ˗nɛɛ ˗nu waa˗ ˗a ʼdhɛ ˗nu ʼö ʼwo ˗kë ꞊dhɛ baa ˗nu ʼdhö ˗a ˗nu ʼka. ˮKɛɛ ʼyaa ˗së kö mɛ ˗yö mɛ ˗gɔ ˗gban woo doseng ˗zë ˗a ˗nu ˗bhö ˗sü ˗nu ʼgü. ˗Ya kë ˮdhʋ̈ faan ˗yö ˗go mɛ ˗bha. ˮSukadhu ˗pë ˗nu bha wo ˗mü: ˮsukadhu ˗dede ˗ya ˗a ʼdhö, ˮzɔyɔn ʼdhö, glɔɔ ˮnɛɛ ˗nɛɛ ʼdhö, ˗a ˗nu ʼka. 
 
꞊Ya ʼgo mü, ʼpë ˗nu ʼö ʼwo ˗kë ꞊dhee kë ˗pë ˗nu ʼka woo ꞊de ʼpö kwa ˗bhawɔn ˗ya ˗nu ˗bha.
 
Wo në ʼö ʼwo ˗kë ꞊dhee ˗ya ˗pë ˗nu waa˗ bhɛ ˗ya pë ˗nu ʼka. Wo ˗mü: köng, ˗mlü, ˮklëën, ˮwɩsɩ, ˮkuu˗, baa, ˮplëë˗, ꞊piaa ˗glɔɔ, waa˗ ʼdhɛ ˗nu ʼö ʼwo bhɔ ˮwɩsɩ ˗bha ʼö ˮkwi ʼdhö˗ ˗dhɛ ʼpɔmö dö ʼtɛɛ˗, gën, doo, ꞊kɔnng kɔnngblë ˗nu ʼö ˗da ˗a ʼka ˗a ˮwɛɛ ʼbha ˗nu ˗bha, ˗a ˗nu ʼka. 
 
˗A kpö ˗gɔɔ ˗yaaga ˗naa ˗mü:
 
ˮYɔn ˗pë ˗nu ʼö ʼwo ˗kë: wü ˮyɔn ˗nu, ˮyɔn ʼö wo˗ ˗da ˮtʋʋ ˗bha ˗nu, ˮtukpɛ ˮyɔn ˗nu, ˮkwi ˗a ʼpë ʼö ʼwo˗ ˗da ʼbluu˗ ʼgü ʼö ʼwo˗ ˗dhɛ ʼbëë˗, ˗a ˗nu, ˗bhöpë ˗nu ʼö wo ˗kë ˮgwɛɛ ˗nu, ˮdhʋngbhɛɛ ˗nu, ze ʼö ʼwo˗ ˗dhɛ ʼsozia ˗nu, ˮkpako ˗nu,  ꞊vokaa ˗nu waa˗ ˮnɔnɔ ˗nu ʼdhö, ˗a ˗nu ʼka. 
 
˗A ʼdhɛ ʼö ʼkwa ʼgo sië ˗a ˗nu ma bha, kwa kwi ˗bhawɔn ˗ya ʼsɛɛnnë ʼsɛɛnnë ˗bha. ˮKɛɛ ˗kwaa ʼgü ma ˗së ʼka ꞊dhɛ, ˮyɔn ˗pë ˗bhö ˗sü ʼö ʼwo˗ ˗ziö ˗naa ʼgü bha ʼyaa ˗së.
 
˗A kpö ˗gɔɔ ˗yiisiö ˗naa ˗mü

˗Bhöpë ˗nu ʼö ʼwo ˗kë kwa ˗dhü ˗takɔɔ ˗pë ˗nu ʼka ˮyua ˗gɔ ˗a ˗nu ʼka. Wo ꞊në ʼö ʼwo pëbhö ˗sü ˗dhɔ ˗da mɛ ˗bha, ʼö ʼwo faan ˗da mɛ ʼgü, ʼö ʼwo mɛ ꞊yɔɔn ˗kë ʼgbɛ. ˗Bhöpë ˗nu ʼö ʼwo ˮdhʋ̈ bha wo ꞊në ʼö ʼwo ˗a ˗ ˗kë ˮdhʋ̈ ʼyö kwa ˗dhü ʼgü ˗dhɛ ʼö ˗kë ˗tiaandhe, ʼö kwa ꞊yɔɔn ʼö ˮta sü ˗së ˗dede ʼka kwa ʼgü. ʼKwaa˗ ˗nu ˗bhö ˗sië ˮtʋ̈ng ʼö ˗a ˗nu ʼgü, ˮyua ˗yö kwa ˗kë. Woo do bha ꞊në ʼö ʼwo ꞊yɔɔn ˗da kwa ʼgü. Wo ꞊në ʼö ʼwo˗ ˗kë ˮdhʋ̈ ʼyö kwa ga ˗nu, kwa ˮsɔn ˗nu ˗wo to ˮslʋ̈ʋ̈slʋ̈ ˗dhɛ ʼgü. 
 
Wo ˗mü: wü ˮbhluu ˗nu, ˗tɔyaan ˗nu, ʼyuöö˗ ˗nu, ˮnɔnɔ ˗sɛa ˮiin ꞊kplü ʼkun ˗sü ˗nu, ʼpë ˗nu ʼö ʼwo go ˮtʋʋ ˗dhɛ ʼgü (ˮiin ziaadɛnng ʼgü) ˗nu, ˮdhü bhɛ ˗nu, ˮyɔn ˮpuu ʼdhö, ˗a ˗nu ʼka. ˗Bhöpë ˗nu ʼö ʼkwa ˗a ˗nu ga ˗bhö ꞊dhɛ ˗mlü ʼdhö, ˗a ˗nu ʼka.
 
Mɛ ʼgbɛdhɛ ˗wo pë ˗bhö, ˮkɛɛ ʼwaa ˗a ˗bhö ꞊dhɛ ˗kɔ ʼö˗ ˗dhɛ ʼdhö˗ ˗bha ꞊dhɛ ˗wa ˗bhö ˗a ʼka, ˗a ʼdhö. ˗Bhöpë kpökpö ˗gɔɔ ˗yiisiö ʼö ʼkwa ˗a ˗nu ʼtɔ ma bha, mɛ ʼbha ˗nu ˗zë ˗wo wo ˗gɔ ˗gban ˗a ˗gɔɔ doseng në˗ ˗bhö ˗sü ʼgü. ˗Mlüga ʼdhö, baa ʼdhö, ꞊piaa ˗glɔɔ waa˗ köng (ˮkpɛa) ꞊në ˗a ˗nu ˗bhö ˗sü ʼgü ʼö ʼwo dho˗ ʼka. ˗A ˗kë ˮdhʋ̈ ˗sü bha ʼyaa ˗së. ʼKa ˗a kë ˮdhʋ̈, kö ʼkaa pë ˗bhö ˗tiaandhe ʼka. ˗bhöpë ˗nu ʼö ʼwo go ˗a kpö ˗gɔɔ ˮwɛɛ ʼbha ˗nu ʼgü ꞊dhɛ: ˗tɔyaan ʼdhö, wü ʼdhö, ʼyuöö˗ ʼdhö, ze ʼdhö, ˮgwɛɛ ʼdhö, ˮtʋʋ ˮdhɛ ˗nu, ˮdhü bhɛ ˗nu waa˗ ˮwɛɛ ʼbha ˗nu ʼdhö, ˗kwaa ˗nu ˗bhö ʼpö ˗nu wo. ˗A ˗kë ˮdhʋ̈ ˗sü bha ꞊në pë ˗tiaandhe ˗bhö ˗sü ʼka. ꞊Ya kë ˮdhʋ̈ ʼyö mɛ dho ʼto˗ ˮklʋ̈ʋ̈klʋ̈ ˗dhɛ ʼgü.
 
30 ˮYan kë ˗yua (Apolo)
 
Apolo ʼö ʼmɛ ʼö˗ kë sië ˗a ˮdhɛ ꞊nɛ. ˗A ˗mɛ ˗yö baa ˮdhɛ ˗kpa, ˗a ˮyi bha, ˗a ˗mɛ ˗ya yö ö ˮyënng
 
˗Yö ˗ziö apolo ˗gɔ ꞊dhɛ mɛ ˗yö ˗më ˗kë.
 
31 ʼMɛ ʼö˗ ˗bha gɔɔn˗ ˗dhɛ ʼyaa ˗tiaandhe

ˮDhü ʼnë ʼbha ˗yö ˗dhö, mɛ ʼgbɛ ˗dhɛ ˗wa ˗kë döng ˮdhü ʼka. ˗Yö ˮziɔɔn ˗ziɔɔn ʼka ꞊ni. ˮGwɛɛtaa ˗mɛ ˗nu ˗wa ˗dhɛ ꞊ziɔnng. ˗A ˮdhɛ bha, ʼmɛ ʼö faan ʼyaa ˗a ˗bha gɔɔndhɛ ˗bha, ˗a ˗mɛ ˗ya ˮdhɛ bho kö ˗ya ˗da ˮyɔɔ ˮpiʋ̈, ˗yö ˗slëë ʼnë ʼbha kë˗ ˗bha, kö ˗ya ꞊gban ˗da ʼkwëë˗ ˗ya ˗nu zɔn. ꞊Ya ö bo˗ zɔn ˗sü ʼka, ˗ya ˗da we ˮpuu ʼnë sɛɛnnë ˮpiʋ̈ ˗ya mü. ꞊Bɛdhɛ ˗së ˗dede ˗mü.
 
32 ˮYi ˗bha ˗go mɛ kwi ʼgü ˗sü

ʼNë ʼgbɛ ˗dhɛ ˗wo mü ʼö ˮgblü ziö ˗ya yö ˗a ˗nu ˗bha ʼö˗ ˗nu ˗gɔ ʼö to˗ ʼgü. ˗A ˗gɛn ˗mü ꞊dhɛ ˮyi ꞊ya ʼgo ˗a ˗nu kwi ʼgü. ˮYi ˗bha ˗go mɛ ʼgü ˗sü bha, ˗a ʼgbɛ ˗dhɛ ˗yö ˗sü ˮgblü ziö ˮgbɩgbɩ ˗nu në˗ ˗a ˗nu ˗bha. ˗Ziaanwo kö ˗pë ˗yö ˗da ˗a ʼgü, kö ˗a ˗ta ˗kpɛɛ ꞊ya dɔ do. ˮYi yö ˗mɔɔ ˗a ˗bha ʼö go mɛ ˮgblʋ̈gblʋ̈ ˗nu kwa kwi ʼgü, ˮkɛɛ ʼnë ˗nu ꞊në ˗a ˗nu ˗bha ʼdhö ˮgbɩɩ˗. ˮYua bha, ˗ya ˗nu ˗zë ˮvaandhö ˮvaandhö. ꞊Ya kë ˮdhʋ̈, kö ˗yö ˗së kö ʼmɛ ʼö ˮyi ʼö ʼgo sië ˗a kwi ʼgü, ʼkwa ˗a ˗kɔ dɔ. Kwa ˗dho ˗a ˗kɔ dɔ˗ ʼmü ꞊dhɛ?
 
˗A ˗kɔ dɔ ˗kɔ ꞊nɛ:
 
* a ˗mɛ weɩˮ ʼyaa kë ʼgbɛ ˮiin ʼyaa kë ˗ziaanwo, ˮiin ˗yö ˗kë dhuɛngsü.
 
* ˗a ˗mɛ ˮkidhʋng ˗yö ˗lɔɔ
 
˗ a ˮdhi ˗yö ˮkpɛɛ ˗kpɔ

* ˗a ˮyan ˗nu ˗wo ˗dho ʼgü, ʼö ˗a ˮyan ˮyi ʼyaa kë.
 
* ꞊ya kë ˗dee ʼnë ʼka, ꞊gwinngdhö ˗ya ˗kë.
 
* ˗a ˗mɛ zuëˮ ˗ta ˗yö ˗ma ˮvaandhö ˮvaandhö.
 
* ˗a ˗gɛn waa˗ ˗kɔ ˗nu ˗wo ˗kë ˗sɛa.
 
* ˗kwaa ˗mɛ ʼgu ˗ta kwi ˮgan ꞊ni: ꞊Ya kë ꞊dhɛ ʼyaa ʼdho sië ö ˮgblʋʋ ʼgü ˮvaandhö ˗së ʼka, kö ˮyi ʼyaa ʼnë bha˗ ʼgü.
 
ʼMɛ ʼö ˮyi ʼö ʼgo sië˗ ʼgü, ˗a ꞊bɛdhɛ ꞊nɛ:
 
˗A ˗mɛ ˗yö ˮyi mü ʼgbɛ. ˗Yö ˮdhü bhɛ ˗nu ˮyi mü. ˗Yö ˮtʋʋ ˮyi ˮlʋ̈nglʋ̈ng ˗nu pa. 
 
ʼPë ʼö ya ˗kaa kë kö ʼka˗ nu ˗a ˗dhɛ: ˗ka ˮyi ˗sanngdhe (˗zuɛɛbhɛ) ˮiin ʼzü ʼdhiitrë do kë ˮwɔsü. ꞊Ya ꞊dhiëë kö ʼka ˮsang ˮgblʋ̈gblʋ̈ bha, ˗a ˗yan ꞊plɛ   ˮsukadhu ˗bi ˮiin ˮzɔyɔn, ˮiin ʼzü ˮsukadhu kpö ˮsɔɔdo ˮiin ʼzü ʼbhawo ˮsang ʼsɛɛnnë bha, ˗a ˗yan ˮsɔɔdo   ˮsukadhu ʼka. ʼKa ʼgo mü kö ʼka ˮsang sɛɛnnë bha, ˗a ˗yan do ʼö˗ ˗ta ʼö ˮkan ˗sü ʼka ꞊wee bi ˮpiëën ˗piëën ʼka ˗a ʼdhö, ʼseng˗ ˮyi ˮSang ʼnë ʼsɛɛnnë ˗yan do ʼdhö (ˮni kö ˮyua ˗mɛ bha ʼyaa ˗pe sië). Pë ˮpɛpɛ bha ˗kaa ˗nu kaan˗ ˮkwëë. ꞊Ya kë ʼnë sɛɛnnë ˮiin ˗deenë ʼka, kaa nu˗ ˗dhɛ ˮsang ʼka. ˗Kaa nu˗ ˗dhɛ ˗dedewo ꞊sɔbhɛɛ ʼka. ꞊Ya kë ꞊dhɛ ʼnë bha ˗a ˮgblü ʼdhö ziö sië, kë ˮdhʋ̈ ʼö ʼka ˮyi nu ˗a ˗dhɛ ʼö˗ mü. ˗Kaa˗ ˗bha ˮyi kë ˮbhaa ˮyi ˮö ʼwo˗ kun ˮbhaa ˗ta ˗a ʼka.
 
˗Kaa nu ˗a ˗dhɛ ʼyënng˗ ˗kɔ   ˮsɔɔdhu ˮsɔɔdhu ʼka (minitë ˮsɔɔdhu ˮsɔɔdhu ʼka), ˗yö ʼto ˗ʼka ˮdhʋ̈ ˗yö ˗ya ö weɩˮ bho ˗sü ˗bha ˗së ʼka.
 
꞊Ya kë mɛ ʼkpii˗ ʼka, ˗yaa pö yöö ˮyi mü, ˗yö ˮyi ʼdhiitrë ꞊plɛ ˮiin ö ˗ziö ˗ta ˗a mü ˗dhɛkpaɔyi ˗bha. 
 
꞊Ya kë ʼnë sɛɛnnë ʼka, ʼyii ˗a mü ʼgbɛ, ˗yö kë ˮyi ʼdhiitrë do ˗dhɛkpaɔyi ˗bha.
 
꞊Ya kë ꞊tɔn ꞊dhɛ ʼwɔn ˮpɛpɛ bha ʼka ˗nu kë kö ʼyaan ˗yan sië, ˗ka ʼdho ꞊dhɔtrɔɔ ꞊plöö.
 
33 ˮGblü ziö

Ka ˮgblü ʼdhö ziö sië:
 
 ˗ka ˗bhöpë ʼö ˮKwi ʼdhö˗ ˗dhɛ karɔtë bha, ˗a ˗kpa ˮwɛɛwɛ ˗së ʼka. ꞊Ya ma, ˗a ˮyi ʼdhö oo, ˗a karɔtë bha ʼdhö oo, ˗ka ꞊wee ʼnë ʼbha kë˗ ˗bha kö ʼka ˗a ˮyi bha mü, ʼka˗ karɔtë ˗bhö.
  
 ˗Ka gwɛ bhɛ ʼö go ö ˗dhü ʼgü ˗dee ʼgü bha, ˗a ʼsü. ˗Kaa ˮkɛɛ bho˗ ˗bha, kö ʼka˗ ˗da ˮyi ʼö ˮsukadhu ʼdhö˗ ˗bha, ˗a ꞊bhaa. ꞊Ya ʼma˗ ˗bha ꞊së ʼka, kö ʼka˗ mü.
  
 ˗Ka glɔɔ ˗pëkë ˗sü (tan ˗sü) ˗bhö.
 
34 ˮZɔn ˮyɔn bha ꞊bɛdhɛ ˗mü

Miëë ˗ya kë ü ˗bha, ʼö ʼyaa ga sië, ˮZɔn ˮyɔn ˗ya ˗a ʼgü.
 
1. ʼWaa ʼwɔn yaa ˮyɔɔbho ʼwɔn yaa ʼka
 
˗Kwɛ ˗zlaan ʼö ya, ˗kwɛ ˗zlaan zii ˗dede ˗mü.
 
ˮTʋ̈ng ʼbha ʼgü Gbaaˮ ꞊plöö, ʼyö gɔndë ʼnë do ʼbha bha ˗a ˗bha dhebë ʼö ʼnë gɔɔn˗ do kpɔ. ʼNë ʼö ˮdhʋ̈ bha, ˗sëdhɛ ʼö gun˗ ˗gɔ ˗a ˮsuma ˮyɔɔ ʼyaa gun ˮtʋ̈ng ʼkö bha˗ ʼgü tongtongdhö.
 
˗A ˗ga ꞊dhɛkpaɔyi do ʼka, ʼyö waa˗ ö dhe ʼwo dho ˮdhɔɔ ʼgü ˮkwi ˗pö ʼgü Gbiaan ꞊gwinng˗. ꞊Dhɛ ʼö dhebë ʼnë bha ʼö ö bo ˮdhɔɔ dɔ ˗sü ʼka, ʼyö pö yöö ö yeekë kö ʼö ʼdho ö ˗yɛɛbhaa ʼpödhö, ʼyö gɔ sü. Gɔ ʼö ʼkwa ˮwɩ sië˗ ʼka ya kwa ˗mɔɔ ˗a ˗bha ʼö ʼkwa˗ ˗dhɛ ˗yakwëë ˗kë ʼgü ˗gɔ. ˗A ˗gɛn ˗mü ꞊dhɛ ˗wa ˗ya ʼgü, mɛ ꞊gban ˗wo wo wë ˗bɔ ʼkwëë˗. ˮKwi ˗nu ˗wo woo˗ pë ˗dhɛ basie. ˗A ˮtʋ̈ng ʼö bha˗ ʼgü, kö ziaan ˗yö ˗tun ʼya˗ ˗dedewo. Ziaan bha ˗a ˗tadhɛ ʼbha ˗yö ˗gun mü, ʼyaa gun ˗së tongtongdhö. ˮYi ga ʼkpii˗ nü ʼö gun ˗tɔn ꞊plɛ ꞊zinng ʼgü. ˗Wa ˗tɔn ꞊lɔɔ ˮwɛ ꞊ni, ʼyö ʼwo loo pɔng ˗ta. Pɔng bha˗ ˮkan ˗sü nü ʼö ˮgbɩɩ˗ kö ˗wa ʼto ꞊wa ˗ya ˗tɔn ʼkun ˗sü ˗bha. Pɔng ʼö ʼkwa ˮwɩ sië˗ ʼka ya, ʼwaa ꞊mɔɔ˗ ˗bha kö ˗wa ˗zɔn kwaa˗ pɔng ˗nu ʼö ʼwo ꞊dɛɛ ʼpö˗ ˗nu ʼgü ya, ˗a ˗nu ˗bha ˗sëdhɛ ʼka. ʼNë ʼö bha ˗a ˗bha ˗sëdhɛ ˗wɔn ʼgü, ʼdho ʼö ʼwo gun˗ wo sië gɔ ʼgü bha, mɛ ʼbha ˗yaa ʼsü, ˗yaa ˗ga, ʼyö mɛ ʼbha ʼdhö˗ sü. ˗A ˗bha ˗sëdhɛ ˗zë ˗a ˗zɔn ʼka ˮwɛɛ ʼbha ʼyii kë ꞊slɔɔ ʼnu do, ˮiin ʼyii ʼdho ꞊slɔɔ˗ ˮkpʋng ꞊taa ʼö to˗ ʼka ˮdhʋ̈ ʼö ˗kë ˮdhiëng ˮdhiʋ̈ ʼto ˗dhɛ ˗zë ˗a ʼka. ˗A ˗nu ˗loo pɔng ˗ta ˮtʋ̈ng ˗dede bha kö ʼnë bha ˗yö ʼnëglɔɔn ʼnë do ʼbha ˗gɔ. ꞊Dhɛ ʼö ˗kë ꞊dhɛ gɔ ˗yö ˗gun zuuˮ ˗zuu zuuˮ kë sië yaa ʼka bha, ʼyö ʼmɛ ʼö bha ʼö ʼnë bha˗ ꞊nëng ö ˗tong ˗bha. Kwa˗ ʼwɔn ˗dɔ ꞊dhɛ gɔ ˗yaa pö yöö ˗tɔn ʼkun, ʼyö ˗a ˮdhiʋ̈ ˮta ʼsü ˗mɛ ˗yaa kë, ʼyö ˗ya ˗ya ʼka ˗tɔn ˗bha ˗bɛng ʼka, kë ˮdhʋ̈ kö gɔ ʼya ʼdho pö ʼö bhɔ ö zü ʼka. ꞊Ya ˗tɔn ʼkun, ʼyö gun ˗naa ʼgbaannu.
 
˗A ˗kë ˮdhʋ̈ ˗sü bha˗ ʼgü, ˗a vuuˮ ˗mü ˗vuu ˗mü vuuˮ ˗mü ʼö gun kë sië bha, kö gɔ ˗yö ꞊zang ˮzang kë sië.
 
ˮEke kwa dë ˗nu ˗wa ˗pö: « Piaaˮ ˗yaa ˗mɛ ʼyaa˗ pö kwa ziaan ˗ta ꞊plɛ. » ˗kaa ˗ga, ʼyö ʼnë bha ʼö bɔ ʼnëglɔɔn ʼnë bha˗ gban ˗ta, ʼyö bɔ gɔ ʼö bha˗ yɛ ʼka, ʼyö ˗pö ˮyi ꞊bhaa; ʼyö mɛ ꞊gban ʼwo ˗ya ˮgbla ˗sü ˗bha ˮgbʋ ʼka ꞊dhɛ: « N dheeˮ ˗nu ˗gblü bhoo, ʼya ga bhoo, ˗ka ˮta yi ˗dhɛ bhoo. ˗Zlaan ü ꞊wɛ ꞊ee? »
 
Gɔ ꞊sofɛɛ ꞊de ʼpö ˗a ˗bha ʼgü, gɔ ꞊zuu ˮzuu ʼö kë sië bha nü˗ ˗wɔn ʼgü ʼyö mɛ ˗nu bha ʼwo ˮwɩ sië bha. ʼYaa˗ ʼwɔn dɔ ꞊dhɛ ʼnë ʼbha ˗ya ˗pö ˮyi ꞊bhaa. ʼKö ʼzü yöö˗ ʼwɔn dɔ ꞊zɔɔ ꞊wɛ, ˗a ˗dhɛ ˗ya ˗bha kö ˗yö ˗tɔn ʼkun ꞊kö ˗blɛɛsü kö ˗yö gun ˗naa gɔ ʼgbaannu; ʼyii kë kë ˮdhʋ̈ gɔ ˗yö ˗dho bhɔ ö zü ʼka, ʼö nu ʼö ˗pö ˮyi ꞊bhaa. ꞊Dhɛ ʼö ˗kë ˮdhʋ̈ ʼyö ˗tɔn kun ʼyö ʼdɔɔnnu. ꞊Dhɛ ʼö ˗kë ꞊dhɛ dhebë ʼnë bha ˗yö ˗gun ˗a ˮpiʋ̈ ꞊dhɛ ʼö ʼdho ʼköö ˗pö ö bha ʼnë bha˗ ꞊keng˗ ˮyi ꞊bhaa bha, ʼyö ʼwo˗ kun kö ʼya dho ö ˗de zë˗. ˗A ˗gɛn ˗mü ꞊dhɛ gun ʼö˗ wo ˮdhʋ̈ bha, kö ˮyi bha ꞊ya pa, kö ꞊ya wɔ ˮwɛ mɔngdhö ˗ziisü ʼka ꞊ni. ˗A ʼklɔɔ˗ ˗mü ꞊dhɛ ˗yö ˗gun ˮdhʋ̈ dha ban ˮtʋ̈ng ʼgü. ꞊Ya ʼgo mü ˗a gɔɔn˗ ˮpiʋ̈, dhe ˮpiʋ̈, ʼmɛ ʼö yöö kë ˮyi kë ˗mɛ ˗tiaandhe ʼka ˗a ˗nu ꞊zinng ʼgü mü, ʼyaa gun.
 
ˮSiasia bha, ʼyö ʼwo dho ꞊zang ˗nu ˗dhɛ Gbiaan ꞊gwinng˗. ꞊Dhɛ ʼö ʼwo nu ʼyö ʼwo dhɛaˮ ʼkpɔ ˗kë ˗dhɛ ˗dede ʼö ʼnë bha ʼö ˗pö ˗a ˗bha bha ˗a ˗wɔn ʼka. ʼYö ʼwo glɔɔ ˗dhü do ˗kan, ʼyö ʼwo˗ ˗zuö ˗dhɛ ˗dede ʼö ʼnë bha ʼö kë ˗pö ˗a ˗bha bha˗ ʼgü, ʼyö glɔɔ ꞊gbë bha ʼö dho ʼö ˗wo ˗dhɛ ʼbha ʼgü ˮyi ˗gɔ ˮsiaa˗ ꞊yën mü. ʼWo dho ʼdho˗ wo bhɔɔˮ bho mü, kö ʼnë bha ˗a ꞊gee nü ꞊wɛɛ, ˗ya ga. ʼWɔn bha ˗yö ˗gun ꞊dhɛ ˗gblü ʼdhö, ˗yö ˗gun ˮgbɩɩ˗, ˗yö ˗gun ˗wëësü.
 
꞊Dhɛ ʼö ˗kë ˮdhʋ̈ ʼyö ꞊zang ˗nu ʼwo ˮklɩɩ ˗ya dhebë ʼnë bha˗ ˗kɔɔ kö ʼya ʼdho ö ˗de zë˗. ʼYö ʼwo ʼnëglɔɔn ʼnë bha, ˗a ˗bha ˗kë ʼpö ˮdhʋ̈, ʼyö ʼwo dho ˗a ˗nu ʼka ꞊zang ꞊plöo Gbiaan ꞊gwinng˗, ʼyö ʼwo dhebë ʼnë bha˗ ˗da ʼkɔ do ʼbha ʼgü, ʼyö ʼwo ʼnëglɔɔn ʼnë bha, ˗a ˗bha ˗kë ʼpö ˮdhʋ̈. ʼYö ꞊zang ˗nu bha ʼwo ˗ziö ʼwo dho Gbaaˮ ꞊plöö. ʼWo ꞊loo mü ʼyö dhebë ʼnë bha ˗a ꞊gɔn ʼö ˗dhɛ ʼö ˗bha ʼyö ʼwo˗ ˗dhɛ ˗zɔn ˗a ˗nu ˗dhɛ kö waa˗ ö ˮtɛɛbë ˗nu ˗wo ˮmaa gɔɔn˗ sië. ꞊Dhɛ ʼkö ʼwo ˗kpan ˗a ˗bha ˗zë bho bhoo, ˮklɩɩ˗ nü ʼö ʼwo˗ ˗ya ˗a ˗kɔɔ, ʼwo nu˗ ʼka Gbiaan ꞊gwinng˗. ꞊Dhɛ ʼö ʼwo ꞊loo mü, ʼyö ʼwo dhebë ʼnë waa˗ nëglɔɔnʼ ʼnë bha ˗a ˗nu yö ˮkpɛnng. ꞊Dhɛ ʼkö dhebë ʼnë bha ʼö ˗kpan ö ꞊gɔn ˗bha, ˮpɛ ʼö˗ bho ˮgbʋ ˗bha, ˗a ˗wo ˗yö ˗kë ꞊dhɛ dha ˮwɩ ˗wo ʼdhö.
 
꞊Dhɛ ʼö ˗kë ˮdhʋ̈, ʼyö ʼwo ˗ziö ʼwɔn bha˗ ʼgü ˗a ꞊gɔn ˗dhɛ. ʼYö gɔndë ʼnë bha ʼö ʼdɔɔnnu zuudhö ꞊dhɛ ʼmɛ ʼö ˗kling kling˗ ꞊ya yö nü wo˗ ˗ta ʼdhö. ʼYö go ʼmü ʼö˗ pö ꞊zang ˗nu ˗dhɛ ˗wo ˮklɩɩ bho ö ˗kɔɔ. ʼYö ʼwo˗ bho mü. ʼYö dho ʼö ꞊yɔɔn nëglɔɔnʼ ʼnë bha˗ ˮsɔɔ, ʼyö ö ˮyan ˗gban ˗a ʼgü zuudhö. ʼÖ gun kë sië ˮdhʋ̈ bha, kö ꞊zang ˗nu ˗wa ꞊yɔɔn˗ ˗nu ˮsɔɔ mü. ʼYö gɔndë ʼnë bha ʼö˗ pö piaaˮ yaa˗ ˗mɛ bha˗ ˗dhɛ: « N ˮtɔngdë, ʼwɔn ʼö ü ˮdhiʋ̈ ꞊slɔɔ bha ʼyii kë kë ü ꞊kwɛng˗ ˗wɔn ʼka. ʼBhii kë˗ ˮdhiʋ̈ wlüüˮ ˗a ˗bha. ˗Zlaan këwɔn ˗mü. N ʼdhu do ˗yö ʼpödhö, ʼma˗ nu ü ˗dhɛ dhe ʼka. Kö ˗yö kë ꞊dhɛ ʼwɔn ʼö ˗kë bha ˗ya dhi nü ʼö˗ wo n ˗dhɛ, ʼyaa ˗mü, ˮkɛɛ ʼwɔn ˗yake nü ʼö ʼa˗ ˗ya... ».
 
˗Dedewo, ʼyö gɔndë ʼnë bha ʼö˗ pö ˗kɔ ʼö˗ ˗bha, ʼö˗ ˗kë ˗a ˗kɔta, ʼyö ʼmɛ bha waa˗ ʼdhu ʼwo to wo ʼko ˗gɔ. ʼNë ˗nu ʼö ʼwo˗ ˗nu kpɔ, ʼmɛ ʼö˗ ˗gɔ ʼgü ʼyii kë kë ˗së, ʼö ʼyii kë ʼdho ꞊klang ʼka ꞊gblɛɛn, yö nü ʼö kë ˗kë ꞊klang˗ ˗gɔ ˗mɛ ʼka, ˮkɛɛ ꞊klang˗ ˗gɔ ˗mɛ ˗nu ˗bha didhɛtëë ʼka. Mɛ ˮpɛpɛ ʼdhɛ ʼkö ʼwo to, ˗a ˗nu ꞊gban ˗wo kë ˗kë ˮkwi ˗gɔ ˗mɛ ˮgblʋ̈gblʋ̈ ˗nu ʼka.
 
Gɔndë ʼnë ʼö bha ˗ya ˗zɔn kwa ˗dhɛ ꞊dhɛ ˗de ˗kun ʼwɔn ˮdhiʋ̈ ˗sü, nü ʼö ˗së. ʼWɔn ˗yake ˗ya ˗sü, ʼö ʼbhaa ʼwɔn yaa ˮyɔɔ bho ʼwɔn ʼyaa ʼka, nü ʼö ˗së.
 
2. ˗Dhioo ˗wo ʼyaa ziaan yaa ˗zɔn mɛ ˗dhɛ
 
˗Dhɛkpaɔyi do ʼka ʼyö laabhölaa ʼö ˗kë wü ˗naa ˗gblüdë ʼka, ʼö wü ꞊gban ˮpɛpɛ ˗dhɛ ö ˗kuu ˮdhiʋ̈: ꞊soo˗ ˗ta ˗wü ˗nu oo˗, ˗ta ʼgu ˗ta ˗wü ˗nu oo˗, ˗maa ˗nu oo, a n ʼbha wü ˮpɛpɛ ʼkö ʼwo ˗kë ˗zë bho wü ʼka ˗a ˗nu ꞊gban ˗wo kë ˗nu ꞊dhiɔɔ ˗wo ˗bha. ꞊Dhɛ ʼö ˗kë ˮdhʋ̈ ʼyö laabhölaa ʼdhö dhiang sü ʼyö˗ pö: « Ma ˮsɛ ʼgü ˗mɛ ˗nu, ˗dhɛ ꞊ya ꞊kpaɔ ka ˗bha ˗ee? Ka nuwɛɛ ˮsɛ ˗bha mü? Ka nuwɛɛ ka ˗de gaa˗ yë ˗bha mü? Kö ʼka ꞊gwëë, ʼka ˗ya n ˗dhɛ ˮgbɩɩ˗ bha ʼaa ˗yö kë? Kö ka dhɔɔbhaa ˗wɔn ʼö ʼdhö ˗Zlaan Atanna ʼö yö nü mɛ ꞊gban kwa ˗zo yö˗ ˗dhɛ ʼka, kö ˗ya kë ka ˗dhɛ ʼdɔɔndhö bha ʼaa ˗yö kë? Kö kaa˗ ʼnë ˗nu ˗wo ˗ya ka ˗dhɛ pinngdhö, kö ʼmɛ ʼdhɛ ˗nu ʼö dhe ʼyaa˗ ˗nu ˗gɔ, kö ˗wo dhe ˗së ʼsü, kö ˗wa ʼgü ʼnë ˗së ʼkpɔ, kö ꞊sii ˗yö kë ˗a ˗nu ʼgü bha ʼaa ˗yö kë?
 
Kö kaa˗ ʼnë ʼdhɛ ˗nu ʼö ʼwo ˮkwi ꞊plöö, ʼö ˮkwi ꞊plöö ˗dhɛ ˗bha ˗kë ˗a ˗nu ˗bha ˮgbɩɩ˗ ˗sü bha˗ ˗wɔn ʼgü, ʼpë ʼö kwa dë ˗nu ʼwaa˗ ˗bhö ʼö ʼwo dho ʼwo˗ ˗bhö, dhe ʼö kwa dë ˗nu ʼwaa zun˗ ˗bha, ʼö ʼwo dho ʼwo zun˗ ˗bha, ˗dhɛ ʼö kwa dë ˗nu ʼwaa˗ ˗ga, ʼö ʼwo dho ʼwo˗ ˗ga... kö biaan ʼö ˮdhʋ̈, kö ˗yö ʼgo ˗a ˗nu ˗bha bha ʼaa ˗yö ʼgo ˗oo?
 
Nu ʼö ʼka˗ wo ma ꞊dhiɔɔ ˗wo ˗bha bha, ʼka ˗a kë ˗së ˗dedewo. Ka ˗dhɛ ʼö ʼa˗ wo bha, a˗ ˗wo ˮdhʋ̈ kö ʼka ʼdho ma dhebë ʼsü ˗dhɛ ʼgü, ö dë ˗nu ˮpiʋ̈. ʼMa˗ ˗yɔ kë ʼnu ʼma n bo. ˗A ʼsü ˗wɔn nü ʼö ˗ya ʼto. ʼMɛ ˗nu ʼö˗ ˗dhɛ ʼdhö˗ ˗bha ꞊dhɛ ˗wo ˗dho ʼto˗ n ˮpiʋ̈ yö kö yɛng˗ ˗nu ʼyi yi ˮyan ʼto ʼdho ˗mɛ ˗nu ˗gɔ, wo ˗mü: ʼpö˗ dë ˗nu, ʼpö˗ dhe ˗nu, ˗kwɛɛ ʼnë ˗nu, ˮnɛɛ˗ ʼnë ˗nu waa˗ ʼnë ʼsɛɛnnë ˗nu ʼka. ꞊Ya ʼgo yö ˗zë ˗a ʼgü, mɛ ˮpɛpɛ ʼö ʼka to, ka ˗dho ʼdho˗. N ˮtɔngdhe bha ˗a ʼtɔ ˗mü ꞊Geetiinë ʼka. A˗ ˗pö ꞊Geetiinë. ʼDho ʼö kaa˗ wo bha, kö ʼka ʼtɔ ˮwɛɛ pö, ka ˗bha ʼö kaa˗ ˗slɔɔ ʼgü, kö ka ˗ta ˗wɔn ˗mü. Kö ʼka ma, ʼka ꞊gwëë n ˗dhɛ bha ʼaa ˗yö kë? ˗Ka ʼdho.
 
˗A ˗pö mü ꞊dhɛ ka ˗dho ꞊loo mü ꞊dɛɛ. ˗A ˗nu ˮyan ˗yö ka ˗gɔ ꞊dhɛ ˮgwannë ˗yö ö ˮyan ˗to ˗mɔɔ ˗gɔ. ʼKa ʼtɔ ˮwɛɛ pö ˗wo ˗dho ka ˗ma. ˗A ˗gɛn ˗mü ꞊dhɛ ˗wo ˗dho ka ʼsü ꞊dhɛ ꞊kwan ˗mɛ ˗nu ʼdhö. Kö ʼka ʼdho, kö kaa˗ ˮta ˗yö dhi bha ʼaa ˗yö kë ˗oo? » ʼYö ʼwo˗ pö: « ˗A ʼmii ˗na »
 
ˮAa, ʼyö wü ˗nu bha ʼwo ˗da ziaan˗ ˮtan bho ˗sü ʼka ʼö ʼwo˗ pö: « ˗Ɛɛ ꞊Geetiinë wee, ꞊Geetiinë. ˗Ɛɛ ꞊Geetiinë wee, ꞊Geetiinë. ˗Ɛɛ ꞊Geetiinë wee, ꞊Geetiinë. ˗Ɛɛ ꞊Geetiinë wee, ꞊Geetiinë. » A n ʼbha yuudhö ˗së ʼka ꞊ni ʼö wo dho˗ ʼka. ˗A ˗ga, ziaan ˗bha ˗kë ꞊gblɛɛn ˗sü bha˗ ˗wɔn ʼgü, ʼö dɔ mü kö din˗ ˗yaa ˗nu ʼkun. ʼWo dho ʼwo ꞊loo ˗dhɛ ʼbha bha˗ ʼgü, ʼyö ʼwo ˗kan sö ˗blaa do ʼbha ʼgü, kö sö ꞊gbaan ˗pëkë yuudhö ˗dhɛ ˮpɛpɛ ꞊gban ʼgü mü. ˗Kpan ˗a ˗bha ˗sü nü ʼö ˮgbɩɩ˗ kö ˗wa ꞊wɛng˗ ʼgü, ˗wa ˗ya ˗a ga ˗bhö ˗sü ˗bha. ʼYö ʼwo˗ ˗bhö, ʼwo˗ ˗bhö, ʼwo˗ ˗bhö, ʼwo˗ ˗bhöö. ˗A ˗ga, ˗a ˗nu ꞊gban ˗zo ꞊ya bhɔ ˗gblüdë ˮtɔngdhe ʼtɔ ꞊Geetiinë ʼka. ˗Kɔ ʼö ʼmɛ ʼdhʋ̈ yöö pë ˗bhö ˗a ˗bha, kö ˗yö ziö˗ ʼka ö ˮtɛɛdo ˗ta, kö yö nü ˗a ˗nu ˮtʋ̈ng ʼdhö˗ ʼgü. ꞊Dhɛ ʼö ˗waa ˗bhö ꞊dhɛ ˗kɔ bha˗ ʼdhö, ʼö˗ ˗nu ʼgu ꞊ya dɔ, ˗ya ˗ya ʼka ˗a ˗nu ˮsɛnng˗, ʼyö ʼwo ꞊wlüü kö ʼwo ˗da ziaan˗. ˗A pö ʼö woo˗ bho ꞊geetinɔ bha, ˗a ˗nu ˗zo ꞊ya bhɔ ˗waa pö ꞊Geesöga. ˗Wa ˗ya yö nü˗ bho ˗sü ˗bha ꞊dhɛ: « ˗Ɛɛ ꞊Geesöga wee, ꞊Geesöga. ˗Ɛɛ ꞊Geesöga wee, ꞊Geesöga. ˗Ɛɛ ꞊Geesöga wee, ꞊Geesöga. » ˗Gɛn ˗së ˗mɛ ˗nu ʼkö˗ ˗nu suu ʼdhö ˗kë ꞊dhɛ ꞊kɔngsodhö (ʼö yö nü ʼö wü ˗nu ʼö ʼwo ˮbü, ʼö˗ ˗nu ˗gɛn ʼdhö ˗së ˗a ˗naa ˗gblüdë ʼka bha˗) ʼdhö bha, kö ʼpë ʼö ʼwo˗ kë sië wo ˗de ʼka, ˗Zlaan yöö dosɛng nü ö bha pë dɔ. ʼYö ʼtɔ bha ʼö to ˗a ˗nu ˮdhi ʼyö wo dho ʼwo ꞊loo˗ ʼka ʼpö˗ bha˗ ʼgü. ˗A ˗nu ˗loo mü ˗sü nü ʼö ˮgbɩɩ˗, kö ʼpö˗ ˗mɛ ˗nu: ʼnë ˮpiʋ̈, dhe ˮpiʋ̈, gɔɔn˗ ˮpiʋ̈, ˗a ˗nu ꞊gbaan ˮdhɛɛdhɛ pa ˗a ˗nu ˗wo ˗bha. ꞊Dhɛ ʼö ˗kë ˮdhʋ̈, ʼyö ˗dhɛng ˗nu bha ˗a ˗nu ˗wo ˮdhiʋ̈ ꞊loo ˗mɛ ˗yö dhiang sü ʼyö˗ pö: « N dë ˗nu, n dhe ˗nu ʼö ʼka ʼpö˗ ya˗ ʼgü ya, ˗dhɛ ˗ya ꞊kpaɔ. Ka nuwɛɛ yö, ka ꞊sɛɛ˗ yö. Ka nuwɛɛ yi ꞊gban ʼka, ʼka˗ ˗sëdhɛ yö. Kö ˗Zlaan ˗yö ka gba ꞊sii gɔɔ ꞊gblɛɛn ʼka bha ʼaa ˗yö kë ˗oo? » ʼYö ʼpö˗ ˗mɛ ˗nu ꞊gban ʼwo˗ pö: « ˗A ʼmiina » ʼYö dhiang ˮdhiʋ̈ ꞊loo ˗mɛ bha ʼö pö: « Nu ʼö ʼyi˗ wo˗ bha, yi ˗nu ˗a ˗së ʼgü. Yii˗ ˗gblüdë, yii˗ ˮsɛ ꞊kɔɔnmɛ, nü yi bɔ ka ˮpiʋ̈ ö bha dhebë ʼö ˗kë ka ʼdhu ʼka, ˗a ʼsü ˗dhɛ ʼgü, ꞊dhɛ ˗kɔ ʼö˗ ʼwɔn ʼö ka ˮyaan ʼka bha˗ ʼdhö. Yii˗ ˗gblüdë ˗ya ˗pö ʼka dɔ ˮgbɩɩ˗ kö yi ꞊loo ˗sü waa˗ yi yeekë ˗sü ꞊gban ˗yö ʼto ʼkwëë˗. N dë ˗nu kö ʼka ˗ya yi ˗dhɛ ˮgbɩɩ˗ bha ʼaa ˗yö kë? Kö ʼka˗ ʼgü ma yi ˗gɔ ˗së ʼka ˗Zlaan ˮsaa˗ ʼgü bha, ʼaa ˗yö kë ˗maa? ʼWɔn ʼö ʼyi nu˗ ʼgü, ʼyö nü ʼö ˗dengdeng ʼka bha. »
 
꞊Dhɛ ʼö ö bo˗ ˗pö ˮdhʋ̈ ˗sü ʼka, ʼyö ꞊dhuutii ʼö ʼpö˗ bha˗ ˗gü bha ʼö˗ pö: « ˗Dhɛng ˗nu kaa˗ ˮdhɛɛdhɛ ꞊nɛ. ˗kaa ꞊biöö ka dhɔɔbhaa ʼka. ˮTan ʼö ʼka ˗da ʼka ʼpödhö ya ˗a din ˗yö ˗së ˮgbɩɩ˗. ˗Kaa ziö ʼbha bho ʼmü ꞊sië yi ˗dhɛ kö ʼyi ʼdho yi ʼdhu bha˗ baa˗ ˗dhɛ ʼgü. » ˗A ˗pö ˮdhʋ̈ ˗sü nü ʼö ˮgbɩɩ˗, kö ˗wo ˗së ˗mɛ ˗nu ˗wa ꞊Geesöga bha˗ ꞊nëng ˗a ˗bha ˗dedewo ꞊ya ziö˗ ʼka ˗a ˗blɛɛsü ˗ta. Yaaˮ ʼpö˗ ˗mɛ ˗nu bha ˗wa ˗kë ˮdhʋ̈ kö ʼwo dɔ wo dɔ ˗kɔ ʼka, ˗a ˗nu ˗ma ˗yan ʼgü.
 
꞊Dhɛ ʼö ˗kë ˮdhʋ̈, ʼyö ꞊dhuutii waa˗ ö ˗dɔ ˗bha ˗nu ʼwo nu, ʼyö ʼwo ˮtan ˗kan, ʼyö ʼpö˗ dë bha ʼö ˗dhɛng ˗nu dhɛaˮ kpɔ ʼö˗ pö: « Ma ˗dhɛng ˗nu, ʼwɔn do ʼbha nü ʼö ka ˗zo ˗yö kë bhɔ˗ ʼka ʼyɛɛn˗ ya˗ gü. Yö ˗mü kaa˗ ˗gbüdë ˗bha dhebë bha˗ ʼtɔ ʼka. ˗Wa ˗dhɛ ꞊dhɛ?
 
˗A ˗pö ꞊Geesöga ˗sü nü ʼö ˮgbɩɩ˗, kö ˗wa ꞊loo˗ ˗nu ˗ta ꞊dhɛ ˗maa ˗yö ꞊loo ˗mlü ˗ta, ˗wa ˗ya ˗a ˗nu ˗ma ˗sü ˗bha. Wü ʼdhɛ ˗nu ʼkö ˗a ˗nu ˗gɛn ʼyaa ˮgbɩɩ˗ ꞊dhɛ bhaɔ ˗nu, ˮguudë ˗nu... ʼdhö, ʼyii kë kë ˗a ˗nu ˗wëë ˗bha ʼpödë ʼbha ˗nu ʼö ʼwo gun mü ˗a ˗nu kë ˗sü ˗zë ˗a ʼka, ˗a ˗nu ˗gɔ ˗yö ˗gun yöö ʼto ʼwɔn bha˗ ʼgü.
 
꞊Dhɛ ʼö ʼwo dho ʼwo ꞊loo wo ˗kɔ ʼgü ˮfiëë ʼka ˗a ˗naa ˗gblüdë ˗ta, ʼyö ˗gblüdë ʼö ˗ya ˗nu ˮyan ʼgü ˗dedewo. ʼYö˗ ˗nu dhɛaˮ kpɔ ꞊dhɛ ʼtɔ ˗mɛɛ ʼö ʼwo kë˗ pö ʼmü? ʼYö ʼwo˗ pö ꞊Geesöga. ʼYö ˮfɔngfɔng ˗yö ˗da ˗gblüdë ʼgü, ˗a ˗nu ˗zo ʼö bhɔ ʼö˗ wo ʼtɔ bha˗ ʼka bha˗ ˗wɔn ʼgü.
 
꞊Dhɛ ʼö ˗kë ˮdhʋ̈ ʼyö ˗maa ʼnë ʼö ʼwo˗ zöng ˗kë ʼö ö kɔngga ˮdhiʋ̈ ꞊wlüü, ʼyö pö: « ˗Gblüdë, ʼdho ʼö ʼyi ˗a wo bha, ma ˗zë n ˗zo ʼyii kë bhɔ, ˮkɛɛ ˮsuʋ̈ nü ʼö ʼa kë˗ wo ma mɛ ˮgbʋ̈gblʋ̈ ˗nu ˗gɔ ziaan˗. ˗A ˗gɛn ˗mü ꞊dhɛ, a ˗pö ʼnu ˗a ˗nu ˗dhɛ ꞊dhɛ ʼbhaa kë˗ pö ꞊Geesöga, ˗wo ˗mɔɔ ˗a ˗bha ʼnu ʼö ʼwo pö ʼma n ˗de ʼsü ʼwɔn dɔ ˗mɛ ʼka ʼma ziö ʼka˗ ˗nu ˗ta. ʼÖ˗ ˗kë ˮdhʋ̈ ˗sü bha˗ ʼgü ʼwo n ˗ma. Yaa n dheebhang ˗nu yi ˗mɔɔ ˗a ˗bha ʼö ʼyi dho ˮvaandhö, ʼyi nu ü bha dhebë bha˗ ʼka. »
 
ʼYö ˗gblüdë ˗ya pö˗ ˗dhɛ waa˗ ö dheebhang ˗nu ˗wo ʼdho˗ ʼsü˗. ʼYö zöng ˗nu bha ʼwo ˗da ziaan˗. ʼYö ʼwo ˗ya ꞊Geetiinë ˗tan bha˗ bho ˗sü ˗bha, ʼyö ʼwo dho˗ ʼka ˮdhʋ̈, ʼwo ꞊loo˗ ʼka dhɛng˗ ˗dhɛ ʼbha bha˗ ʼgü, kö ˗a ˗mlü ꞊gbaan ʼto ˮdhʋ̈ ꞊ya ʼwü mɔngdhö. Woo˗ kë ˗kɔ ʼö˗ ˗bha kö ʼtɔ ʼö bha ʼya ʼdho ꞊dhɛng ˗a ˗nu ˗gɔ bha, ʼyö ʼwo wo ˗pɛ ʼgü ꞊plɛ; ʼyö ˗a kpö do ʼbha ʼdhö to ˮdhü ʼgü, ʼö ˗ya ˮtan bha˗ bho ˗sü ˗bha, ʼyö˗ kpö do ʼö ꞊lɔɔ ˗mlü ʼgü.
 
˗A ʼdhɛ ʼö ʼwo gun ˗mlü ʼgü bha, ꞊dhɛ ʼö ʼwo pë ˗bhö ʼö ˗nu ʼgu ʼdhö dɔ; ʼyö ʼwo dho ˮdhü ʼgü ʼwo ˮtan sü, ʼyö˗ ʼdhɛ ˗nu ʼö ʼwo gun ˮdhü ʼgü bha, wo ˗zë ʼwo ꞊lɔɔ kö ʼwo pë ˗bhö ʼpö.
 
ʼPë ʼö ˗kë ʼö zöng ˗maa kë ˗sü ʼö ˗kë ˮgbɩɩ˗ ˗mlü ʼwü ˮtʋ̈ng ʼgü bha, ʼyö bha. ˗Wo pë ˗see mɛ ˗bha, ꞊ya ʼgo mü ˗a ˗nu ˗maakëdhɛ ˗yö ˮgbɩɩ˗. ꞊Ya kë ˗maa kë ˗mɛ ʼgü ꞊dhɛ ˗a ˗nu ꞊gban nü ˮdhü ʼgü bha, yaaˮ kö ˗a kpö ʼbha ˗yö ˗mlü ʼgü.
 
꞊Dhɛ ʼö˗ ˗nu ꞊gban ʼwo wo bo pë ˗bhö ˗sü ʼka ꞊dhɛ ˗kɔ bha˗ ʼdhö, ʼyö ʼwo dho ˮtan bha˗ ʼka ʼwo ꞊loo˗ ʼka ʼpö˗ bha˗ ʼgü. ˗A pö ˗sü nü ʼö ꞊Geetiinë, kö dhebë bha ˗waa nu˗ ˗nu ˗dhɛ, ꞊wa nu˗ ʼka ˗gblüdë Laabhölaa ˗dhɛ. ʼWɔn bha˗ ˮdhia ˗ma ˗gblüdë ʼgü ˗sü bha˗ ˗wɔn ʼgü, ʼyö ꞊gbauu ga ʼö ˗kë ꞊ni ˗a ˗da zöng ˗bha wü ˮpɛpɛ ꞊gban wëëdhö, ˗a ˗zo bhɔ ʼö ʼyii kë wo ʼtɔ ʼö bha ʼka ʼö˗ wo ʼyi bha˗ ʼka bha, ˗a ˗wɔn ʼgü. ˮTʋ̈ng bha˗ ʼgü, kö ꞊gbauu bha, ˗a ˮdhiʋ̈ ˗zian ˗yö ˮpuu, kö˗ ꞊taama ˗dhɛ ˗yö ˗tii. Kweɩˮ ʼdhu sɔ ˗mü ʼö ʼpödö ˗nu ʼwo˗ ˗da ˮwlaan˗ yi ˗nu ʼwo ˗kë: dhe ʼsü ˗sü ˗nu, ʼgbaannë troo ˗nu nu... ʼka, ˗a ˗nu ˗ta. Sɔ suu ʼö ˮdhʋ̈ bha ˗yö ˗tun ꞊kö ꞊dɛɛ ꞊Yaoba ˗nu kwaa˗ ˮsɛ ʼgü. A suu ˗yö ʼgbɛ. ʼWɔndɔmɛ ˗nu nü ʼö ʼwo gun ˗a ˗da sië ꞊dhɛ ˗kɔ ʼö ʼkwa˗ yö sië˗ ʼka zöng ˗gɔ ya˗ ʼdhö.
 
ʼPë ʼö ˗kë ʼö zöng ʼgblëë˗ ˗zian ʼö ˗kë ˮpuu, ʼö˗ ꞊taama ˗dhɛ ʼö ˗kë tii bha, ʼyö bha.
 
˗Kwaa kë ˗së kö ˗dhioo ʼö ˗Zlaan, ʼö kwa dë ˗nu, kwa dhe ˗nu, kwa ˮtɔngdë ˗nu waa˗ kwaa˗ mɛ ˮgblʋ̈gblʋ̈ ˗nu, ʼwo dɔ ˗naa kwa ˗ta bha, kwa ˗zo ʼya dho bhɔ˗ ʼka. Kwa zuëˮ ʼya ʼdho pö ʼö bhɔ pë ˮwɛɛwɛ ʼbha ˗bha, ʼö ʼkwa˗ zë ˗a ˗wɔn ˗dhɛ, ʼkwa ˗a ˗naa ˗dhioo ˗wo ˗nu bho kwa ˮtʋʋ, ʼö ʼkwa ˗kë ʼwɔn yaa kë ˗mɛ ˗nu ʼka.
 
3. Dhebë ʼnë do ʼbha ʼö ö bha ʼnë dha ʼö ˗wo ˮsiʋ̈ gɔn ˗ziisü ˗gɔ ˗Mɔɔsii ˮsɛ ʼgü
 
˗Dhɛkpaɔyi do ʼka ˗Mɔɔsii ˮsɛ ʼgü, ʼpödhɛ do ʼbha ʼö ʼwo˗ ˗dhɛ Bangfoodha ˗a ʼgü, ʼyö ˗Mɔɔsii dhebë do ʼbha bha, ʼö ˗suö dhiaˮ ˮpiʋ̈ ʼö dho ˮyi ꞊bhaa. ˗Yö ˗to ˮyi ꞊bhaa mü ʼyö ˮsiʋ̈ ʼdhö ˗da ˗a ˗bha ʼkɔ dheeˮ ʼka ˗a ziaan ʼgü. Kö ˮsiʋ̈ ʼö ya ˗yö kë ˗go ʼmɛ, ʼyii ʼgo ʼmɛ ˗ee? Mɛ ʼbha ʼyii kë ʼwɔn ꞊slɔɔ˗ ʼgü. ʼWo dho ˮkan wo ˗ta dosɛng, kö ʼkɔ dheeˮ bha ˗yö ˮgʋ̈ sië, kö ˮsiʋ̈ ꞊ya ʼma˗ ˗bha ˮwɛ mɔngdhö ˗dhɛ ꞊gban ʼgü, ˮkɛɛ kö dhebë ʼnë bha, ˗a ˗bha ʼnë ʼnë ʼö˗ to yi ʼgü ʼö dho ˮyi ꞊bhaa, ˗yö ʼkɔ bha˗ ʼgü. ˗Yö ˮgbʋ bɔ sië ʼö ö dhe ˗dhɛ ʼka. ʼNë bha ˗a dë waa˗ gɔɔn˗ ʼgbɛ ˗wo ˗gun ˮkpɛnngdhö mü, ˮkɛɛ mɛ ʼbha ˗kɔ ʼyii kë ꞊mɔɔ ˗da ʼkɔ bha˗ ʼgü ˗sü ˗bha, ˮsiʋ̈ nɛɛ˗ ʼö gun ʼkɔ ˗bha ˗a ˮdhi ˗bha bha ˗a ˗wɔn ʼgü. ˮYi ʼnë ˗nu ʼkö ʼwo gun ʼkɔ ˮwɛɛ ˗nu ʼgü, ˗wo kë˗ ˗nu ꞊gban ˗wɛnng ˮsiʋ̈ bha˗ ˗bha, ˮkɛɛ ʼyii ʼwɔn ʼbha ˗yan. ˮYi ꞊bhaa ˗dhɛ ꞊de ʼpö ˗a ˗bha ˗kë ꞊gblɛɛn ˗sü bha˗ ˗wɔn ʼgü, mɛ ʼbha faan ʼyii kë dɔ ˗dho ˮyi ʼsü˗ ˗dhɛ ʼgü. Woo˗ kë ꞊dhɛ? ꞊Klingkling ꞊ya yö˗ ˗nu ˗ta. ˗Yö ˗to yö nü˗ ʼgü, ʼyö dhebë ʼnë bha ʼö nu.
 
˗A ꞊loo ˗sü nü ˮgbɩɩ˗, kö ꞊ya ö kwaa˗ ö bha ˮgbʋnggbʋ ʼö gun˗ ꞊gwinng˗ ˗a ˗zü ˮsiaa˗; ʼyö pö yöö ˗sɔ ʼkɔ bha˗ ʼgü, kö ʼö ö bha ʼnë bha ʼsü, ˮkɛɛ ʼyö mɛ ˗nu ʼwo˗ kun, ˗a pö ˗sü ʼka˗ ˗dhɛ ꞊dhɛ ʼya ʼdho ö ˗de zë˗. ˮKɛɛ yöö˗ ꞊gban ʼgü, ˗yö kë ö ˗kɔ ˮvlʋʋdɔ ˗a ˗nu ˗gɔ, ʼö dho ˗dedewo ʼö ˗sɔ pɛng nɛɛ˗ bha˗ ʼgü, ʼö yö ö bha ʼnë bha˗ ʼka ˮkpɛnng. Pë ʼbha ˗bha ʼbha ʼyii kë waa˗ ö bha ʼnë bha kë tongtongdhö.
 
ʼWɔn ʼö bha ʼyö mɛ ꞊gban ˮdhi dɔ bong ʼka.
 
Dhebë ʼnë bha ˗yö kë˗ ˗zɔn ꞊dhɛ kö mɛ ˗dhɔ ˗yö ü kë ˗dedewo ʼkö ʼzü ü ˗gɔ ʼö to˗ ˗wɔn ʼgü, ʼyaa kë ü ʼgü ʼwɔn ʼbha ʼka.
 
4. Ziaan ʼö dho ꞊naɔ ˗bha ˗yö ꞊gblɛɛn ˮwɛ ˗ee?
 
ʼNëglɔɔn ʼnë do ʼbha nü ʼsëëbho ˗dhɛ ꞊kpaɔyi do ʼka, ʼyö˗ pö ˗Zlaan ˗dhɛ ö bha ʼsëë ˗wo ʼgü: « Atanna ˗Zlaan, ˗a kë kö ꞊naɔ ˗yö nu n ˗gɔ ʼkɔɔdhö, kö ʼa kë ꞊naɔ ˗mɛ ʼka ˗dhe ! » ꞊Dhɛ ʼö ˗ya bhɛaˮ bha˗ wo ꞊dhɛ ˗kɔ bha˗ ʼdhö, ʼö ˮtʋ̈ng kpö ʼnë ʼbha ꞊ya ziö, ʼyö dho ˮkwi ꞊plöö, ö bha mɛ ˗nu ꞊tuaabho kë ˗dhɛ ʼgü. ꞊Dhɛkpaɔyi do ʼka mü, ʼyö gun ö bha ziaan ziö sië, ʼyö ˗kpan ꞊gbëë ʼnë sɛɛnnë do ˮdhi ˮpu ˗sü ˗bha ˗kpinng ˗ta kö ʼwëë˗ ˮdhɛ ˗ya pa ˗sü ʼka ˮwɛ ˮsɛnngdhö ꞊dhɛ mɛ ˗yö ˗më ˗kë. ʼYö ʼgbaannu ʼyö ʼwëë˗ bha˗ ˗ga zuudhö. ʼYö ˗dhɛ ˗ga ö ˗züzü, ʼyö ʼyii mɛ ʼbha yö. ʼYö pö yöö ö ˗kɔ ˗da ʼgü, ˮkɛɛ ʼyö ö ˗zo gɔn, ʼyö˗ pö ö ˗de ˗dhɛ: « ʼWëë˗ ya ʼa ü ʼsü, ˮiin ʼa ü kë ʼmü ꞊dhɛ ˗oo? A˗ ˗pö ꞊tɔn ˗Zlaan ˗dhɛ ꞊naɔ ˗yö nu n ˗gɔ ʼkɔɔdhö, ˮkɛɛ ˗a ʼdhɛ ʼkö ya, ˗yö ˗kpinng ˗ta ˗wa ! ˗Kë ꞊dhɛ ˗wɔn ꞊nɛ ˗oo? ʼA ʼdho ü ʼka ꞊tɔn ʼkɔɔdhö ˗ee? » ʼYö ö ˗zo ʼbha gɔn, ʼyö ʼwëë˗ bha˗ to ʼyö dho.
 
꞊Dhɛkpaɔyi ˮwɛɛ ʼbha ʼka kö ꞊ya ö yeekë ꞊ya ʼdho ʼpödhö, ʼyö gun ꞊niëë sië ˮka ˮflɩɩ˗ ˗dhɛ ʼbha ʼö gun ʼpö˗ ˮsɔɔ mü, ˗a ʼgü. ʼÖ dho ˗dhɛ ˗ga gwɛ ˗dhü do ʼbha ʼö gun bha˗ ꞊wlöö, kö gbɔ ʼkpii˗ do ʼö˗ ˮdhi ʼdhö ˮpʋ ˗sü ʼka, ˗yö mü, kö ˮsënng ˗ya pa ˗sü ʼka ˮwɛ ˮsɛnngdhö. ʼYö pö ö ˗de ˗dhɛ: « ꞊Naɔ ˗dede ꞊nɛ, ˮkɛɛ ʼyaa n ˗gɔ ꞊tɔn ʼkɔɔdhö ˗wa n dë ˗nuu ! »
 
Kö ꞊ya ʼgbaannu ꞊dhɛ ˮdhü ʼö ʼwo˗ gban ˗a ʼdhö, ˗ya ˗ga sië, kö˗ zuëga ˗yö ʼzëë˗ zë kë sië; kö ʼpë ʼö ziö sië˗ ˗gɔ ʼgü ꞊dhɛ ˗zogɔndhe ʼdhö, ˗Zlaan nü ö bha pë dɔ. ˮKɛɛ ʼyö˗ to ʼö ö bha ʼdho wo. ꞊Dhɛ ʼö ꞊loo ˮkwanngdhö, ʼyö ˗kpan ö ˮtɛɛdo do ʼbha bha, ˗a ˗bha, ʼyö˗ pö˗ ˗dhɛ ꞊dhɛ ʼya ˗kpan ˮsënng ˗bha, ˮkɛɛ ˗a ʼsü ˗dhɔ ʼyii kë ö kë. ˗Yö gbɔ ʼgü gwɛ ˗dhü ꞊wlöö ˮka ˮflɩɩ˗ ˗dhɛ ʼgü. ʼYö˗ ʼtɔngdë ʼö pö˗ ˗dhɛ: « Bhi ˗zë slaaˮ nü ü ʼgü. ʼÜ ˗kpan ˮsënng ˗bha ʼyö ʼbhaa˗ ʼsü ʼkö ꞊dhɛ? ˗A ˮbin ! Ü ˗ta ˗yö ˗ma ˗sü ʼka ˗dedewo. »
 
Dhiang bha ˗go ˗a ˮdhi ˗sü nü ʼö ˮgbɩɩ˗ kö ˗ya ziö ꞊dhɛ ꞊saaga ˗yö ˗ziö ꞊ya ʼdho mü. ˗dedewo ʼyö dho ʼyö ˗kpan gbɔ bha˗ ˗bha kö ˗yö mü ˮdhʋ̈ tɛan˗ ʼka, ˮkɛɛ kö ˗a ˗te ˮdhiʋ̈ ˗ya ˮdhiʋ̈. ʼYö˗ bho˗ ˮdhiʋ̈. ʼÖ dho ˗dhɛ ˗ga kö ꞊mlɛɛ bhɛ ˗zizisü nü ʼö ˗ya ö ˮklʋ̈ kë gbɔ bha˗ ʼgü ya. ʼYö gbɔ bha˗ ˗te ˮdhiʋ̈ yö˗ ˮdhiʋ̈ ˮlɛɛdhö ˗deewo, ʼyö dho ʼö ˮmlüü ˗kë ʼyö gbɔ bha ˗a sü ˮlɛɛdhö ʼö˗ dɔ ö ꞊gwinng˗ kö ʼö ʼdho ʼö˗ ˗zuö ö ˮtɔngdë bha˗ ˗ta ʼkɔɔdhö. ˗A ˗bha ʼgü ˗a ˮtɔngdë ˗yö ꞊sua nü˗ ˗kë ö ˗gɔ; ˗a ˗wɔn ʼgü, ʼyö˗ ˮpiʋ̈ ꞊dhɛ ʼö ö mlɔɔ bho˗ ˗gɔ. ꞊Dhɛ ʼkö ꞊loo ʼkɔ ˮdhi ˗bha, ʼö ö ˮyan ˗zë ˗a ˗kpan ö ˮtɔngdë bha˗ ˗bha ʼkɔɔdhö, dɔ nü ʼö˗ wo ˮkpɛnngdhö ʼö gbɔ bha˗ ˗zuö ˗a ˗ta ʼkɔɔdhö ʼmü kö ˗ya ziö ˗biang ʼka ꞊dhɛ ꞊saaga ˗yö ˗ziö. Gbɔ bha ˗a ˗pö ˮsiaa˗ ˗sü nü ʼö ˮgbɩɩ˗ kö ꞊mlɛɛ ʼö gun ʼnu ˗a ʼgü ˮdhʋ̈ bha, ꞊ya ˮgla ˮsënng ʼgü ˗deewo ꞊ya ꞊loo ˮsiaa˗.
 
꞊Naɔ ˗dede ꞊ya nu ꞊tɔn ˗a ˗gɔ ʼkɔɔdhö.
 
꞊Naɔ ʼö gɔndë ʼnë bha ʼö kë˗ ˗dhɛ ˗Zlaan ˗gɔ bha, ˗a ʼgü ˗wɔn ˗yö kë ˗kë ꞊dhɛ ˗kɔ bha˗ ʼdhö.
 
Ö ˮtʋ̈ng ʼö kë˗ to ö ˗dega ˗zë ˗dhiang ʼgü bha, ˗a ˗ga ʼö˗ ʼgü ˗wɔn ˗së ʼö ˗kë ˗a ˗dhɛ bha.
 
˗Yö kë ö zuëˮ ˗kë ˗sɛa ʼgüdandhe ˗nu bha, ˗a ˗nu ʼgü, ʼö ˗Zlaan dhɔɔbhaa ʼö ˗kë ꞊dhɛ ˗kɔ ʼö yöö ˗dede ʼö kë˗ pö ʼka ˗Zlaan ˗dhɛ bha˗ ʼdhö.
 
ʼWɔn yaa ʼö˗ ˮtɔngdë ʼö kë˗ ˗ya ö zuëˮ ˮpiʋ̈ ʼö˗ kë ʼnu˗ ʼka bha, ˗yö kë ˗gla ˗a ˗gɔ ʼwɔn ˗së ʼgü.
 
Ziaan ʼö dho ꞊naɔ ˗bha ˗yö ꞊gblɛɛn. Zuëˮ ˗sɛamɛ nü ʼö ꞊mɔɔ˗ ʼsü ˗sü ˗bha, ʼyö˗ ꞊trɔɔn ꞊slɔɔ.
 
꞊Ya ʼgo mü, ʼmɛ ʼö ʼbha pö bhii ʼwɔn ʼbha kë, kö ü zuëga ˗yö ʼzëëzë kö ˗a kë ˗sü ʼgü, ˗yö ˗së kö ʼbha ʼdho˗ kë˗. ˗A ʼgbɛ ˗dhɛ ʼgü ʼyaa dhi mɛ ˗gɔ. ˮKɛɛ ü zuëga ˗zë ʼyii ʼzëë˗ zë kë, kö ˗a kë ˗sü ˗yö ü zuëˮ ꞊niida, ˗a kë. ˗A ˮdhiʋ̈ ta ʼgbɛ ˗dhɛ ˗yö ˗dhi mɛ ˗gɔ.
 
5. ꞊Gee do ʼbha ˗bha dhebë ʼnë do ʼbha ʼkun ʼö˗ wo ʼnʋbë ʼka
 
˗Dhɛkpaɔyi do ʼka, yö ꞊gee ʼö ʼwo˗ ˗dhɛ ʼmamɔɔnë, ˮiin ʼzü ˮsiʋ̈ dhuuˮ ˗gee bha ʼö yö ˮkpɛnng. ˗A ˗bha pë ˗mü ˮsiʋ̈ dhuuˮ ˗sü ʼka dhebë ˗nu ˗gɔ zuëën˗ ʼgü, ʼö sü ʼyënng˗ ˗kë ˮgbɩɩ˗ ˮtʋ̈ng ˗bha, blɛɛˮ yi ʼka; kë ˮdhʋ̈ kö ˮtɛɛ ʼya ʼdho ʼdho˗ pɛng ˗klaan ˗nu ʼka, ʼö ʼwo ʼpö˗ ˗gʋ̈. ꞊Gee bha ꞊ya yö ˮkpɛnng ꞊dhɛ ˗kɔ bha˗ ʼdhö, ʼyö dhebë ˗nu ꞊wa ziö˗ ˗gɔ ˗bɛng ʼka. ˗A ˗ga, yö ʼö˗ wo ˮkpɛnng bha, ʼyö kpa dhebë ʼnë do ʼbha bha˗ ꞊keng˗. Dhebë ʼnë bha, ꞊loo ʼö˗ wo ˮwlëëdhɛ ʼbha bha˗ ʼgü bha, ʼyö˗ ˗gɛn ʼdhö ˗da wöng ʼgü, ʼyö ˗pö, kö ˗foo ˗nu ꞊gban ˗yaa zë. ˗Yö ˗to ʼwaannu ˗sü ʼka ˗dhɛ bha˗ ʼgü, ʼyö ꞊gee bha ʼö nu. Kö ü˗ ˗kë mü ꞊dhɛ, ʼbhii ˗a kë ʼmü ꞊dhɛ ˗ee, ˗a ˗gɛn ʼyii kë ˗da pë ʼbha ʼgü, ˮkɛɛ ˗gblu, yöö ꞊de ʼpö ˗ya ˗pö, ˮkɛɛ dhebë ʼnë bha ˗a ˮsɔɔ ˗dhɛ ˗dede ʼgü mü. Wɛng ˗wa ˗wɔ wo ʼko ˮdhiʋ̈ mü. ˗Yö ˗to dhebë ʼnë ˮsɔɔ mü ʼyö˗ pö˗ ˗dhɛ: « Mɛ ˗së, ü ˗dhɔ ꞊ya n kë ˮgbɩɩ˗ ˗wa. Ü ˗dhɔ ʼö ˗bhɔ n kë ˗sü ʼka, ˗a yi ˗ya ꞊gwëë, ˮkɛɛ maa ˗a kë ʼnu ˗kɔ ʼö˗ ʼgü, ʼmaa gun ˗a ˗kɔ yö ˗sü ʼka. ˗A ˗kë ˮdhʋ̈ ˗sü bha˗ ʼgü, ˗yö n ˮpiʋ̈ ꞊dhɛ kwɛng ʼko kë ˗mlɛɛ ʼgü. Dɔ ˮgbɩɩ˗ ʼyɔn ˗mɛ dhe, n dhɔɔbhaa ».
 
ʼWɔn bha ˗yö kë ˗kë ꞊dhɛ ˗gwëmɛ ˗yö ö ˮyan to wɛngga ˗gɔ.
 
꞊Dhɛ ʼö ꞊gee bha ʼö˗ pö ˮdhʋ̈, ʼyö dhebë ʼnë bha ʼö˗ pö: « ʼYö n dë ˗bha ꞊gee, ʼwɔn ʼkö bha ˗yö ˮdhʋ̈ ʼyö ʼbhaa˗ pö ʼnu n ˗dhɛ ˮvaandhö, ʼyö kwɛng ꞊plɛ ʼko sëë ˮsuma bho ya ˗ee? ʼYaa ˮgbɩɩ˗, ʼwɔn ʼü˗ pö bha ʼma˗ ma. ˗Siö mɛ ˗dhɛ ˗wɔn ʼyaa kë ˮdhʋ̈».
 
ʼKwa˗ pö ˮdhʋ̈, kö kwa˗ ˗pö ꞊dhɛ tɛan˗ ˗wɔn pö ˗sü ʼö ˮvaandhö ʼwɔn ˗nu ʼgü, wo ʼko nu ˗dhɛ bha, ʼyö ˗së. ʼBha ʼdho ü kwaa˗ ü këyɔɔ ˗zü ʼö sëëbho kö ˗blɛɛsü kö ʼü gun ˗naa tɛan˗ ˗wɔn pö˗ ˗dhɛ ꞊taama. ˗A ˗kë ˮdhʋ̈ ˗sü ʼyaa ˗së.
 
 
 
 

6. ˗Kɔ ʼö ˗kë ˗a ˗bha ʼö ʼwo ˮMaadhɛ ˗dhɛ ˮMaadhö
 
ʼÖ gun ˮtʋ̈ng ʼbha ʼka kö dha ʼyaa ban sië, kö mɛ ˮbhɩɩ˗ ˗nu woo˗ kë ˗kɔ ʼö ˗a ˗bha kö ʼwo dha ˮyi ꞊slɔɔ Gbɛɛˮ ꞊plöö, kö˗ ˗kɔ ʼbhaa ʼdhö.
 
ʼYö Gbɛɛˮ ꞊plöö ˗mɛ ˗nu ʼö˗ ˗naa ˮsɛ ˗yö ˗kë ˮMaadhɛ ʼka bha, ˗a ˗naa ꞊dhuutii waa˗ ö dɔ ˗bha ˗mɛ ˗nu, ʼwo dho ˗dhɛ ˗ma ˗ga. ʼÖ gun kë sië ˮdhʋ̈ bha, kö ʼnë dhebë do nü ꞊dhuutii bha˗ ˗gɔ. ˗A ˗ga, ʼyö ˗dɛ ʼdhö˗ pö ꞊dhɛ ꞊dhuutii bha ˗yö ö bha ʼnë ga dosɛngsɛng ʼö ˗a ˗gɔ bha, ˗ya kë ˮsaa˗ ʼka. ꞊Ya bo ˗kë ˮdhʋ̈ ˗sü ʼka dha ˗yö ˗dho ban˗. ˮSaa˗ ʼö ˮdhʋ̈ bha yö ˗mü ꞊dhɛ ˗wo ˗yɛga do ʼpɔn kö ʼnë ʼö ˮdhʋ̈ bha, ˗wa ʼto ˮbhɩɩ˗ ʼka kö ˗wa ˗zuö ʼgü, ˗wo ˮsɛ ꞊loo˗ ˗ta. ꞊Dhuutii ˗kɔ ꞊ya ꞊mɔɔ ˗a ˗kë ˮdhʋ̈ ˗sü ˗bha dha ˗yö ˗dho ban˗, ʼö ta ˗pë ˗nu ʼwo ˗dhi. ʼYö ꞊dhuutii bha ʼö ˗wɩ ˗a ˗bha.
 
꞊Dhɛ ʼö ʼwo nu ʼwo ꞊loo wo ˗yɛɛ ꞊bhaa ʼwii wo ˮdhi bho˗ ˗ta mɛ ʼbha ˗dhɛ kö ʼyii kë kë ʼpö˗ dë ˗nu ˗kpɛa ʼö ʼwo kë to ˗a ˗nu ʼka.
 
꞊Dhɛ ʼö ˗kë ˮdhʋ̈, ʼyö ʼwo dho ˗gblɛɛn ʼkpɔ ʼgü ˮbü ꞊zinng ʼgü ʼpö˗ bha˗ ˮsɔɔ, ʼyö ˗yɛ bha ʼwo˗ pɔn. ꞊Dhɛ ʼö ʼwo wo bo, ʼyö ʼwo ˮkpënng˗ kpɔ ʼnë bha˗ ˗gɔ ʼyö ʼwo dho˗ ʼka ʼö ʼwo˗ ˗ziö ˗yɛ ga bha ʼgü, ʼwo ˮsɛ kpa˗ ˗ta ꞊dhɛ ˗kɔ ʼö ʼwo˗ pö˗ ʼka ˗a ˗nu bha˗ ʼdhö.
 
ˮSaa˗ bha ˗a bho ˗sü nü ʼö ˮgbɩɩ˗ kö dha ʼkpikikpiki ˗ya ˗ya ban ˗sü ˗bha ˮsiasia˗ mü.
 
˗A ˗kë ˗sü bha˗ ʼgü, ʼyö ʼwo˗ pö ꞊dhɛ ʼö ˗kë ꞊dhɛ ʼnë bha ˗wo ˗gun ˗a ˗dhɛ sië ˮMaadhe, ʼö˗ ˗gɔ ꞊ya ʼto mɛ ꞊gbaan˗ ʼwɔn ʼgü bha, ˗a ʼtɔ bha ˗wa ˗ya ˮMaadhɛ ˗bha.
 
ʼPë ʼö ˗kë ꞊dɛɛ ʼö ʼwo ˮMaadhɛ ˗dhɛ ˮMaadhö bha, ʼyö bha.
 
˗Zlaan ˗yö ˗mɔɔ ˗a ˗bha ʼö bɔ mɛ doseng ˗ta ʼö mɛ ʼgbɛ dha, ˮiin ʼzü ʼö mɛ ʼgbɛ ʼgü ꞊see.
 
 
 
 

7. ʼMɛ ʼö ʼyaa ʼdhangbho ʼwɔn ˮdhiʋ̈, ˗ka ka kwaa˗ ˗zü kö ˗a ˮyan ˗yö dɔ ʼwɔn ʼgü
 
ˮKwi ˗gɔ ˗mɛ ʼkpii˗ ʼö ˗kë mɛ tii ʼka, ʼyö˗ pö yö ˗zë ʼyaa ʼdhangbho dü ˗wɔn ˮdhiʋ̈ tongtongdhö. ꞊Ya kë ˮwɛ, ʼyö ˗kë ˗a zë ˗dhiang ʼka ꞊dhɛ, ʼyaa ʼdhangbho dü ˗wɔn ˮdhiʋ̈. ʼMɛ ʼö ʼkwa ˮwɩ sië˗ ʼka ya, ˗yö ˗gun za ˗gɔ ˮyɛ ˗mɛ nü˗ ʼka. ꞊Ya kë ˮkwi ˗wo ʼgü, ʼyö ʼwo˗ pö ʼzuzö.
 
˗Dhɛkpaɔyi do ʼka, ʼyö gɔndë ʼnë do ʼbha bha ʼö go ö ˗gɔ ʼpödhö ʼö nu dhebë ʼnë do ʼbha ˗tazɔn ʼzuzë ꞊plöö dü ˗wɔn ˮgblʋʋ ˮpiʋ̈. ʼWɔn bha ˗yö kë sië ˮdhʋ̈ Dannëngdhö. ꞊Dhɛ ʼö ˗kë ˮdhʋ̈, ʼyö ʼwo zadɔ ˗yi ˗ya ˗a ˗nu ˗gɔ. ꞊Dhɛkpaɔyi bha, mɛ ˮbhɩɩdhe nu ʼö˗ wo, ˗yö ˗gun ˗ziisü. ꞊Dhɛ ʼö ʼwo˗ ˗nu dhɛaˮ kpɔ, ʼyö mɛ ˗tazɔn ˗mɛ bha ʼö ˗ziö ö ˗wo ʼgü ꞊dhɛ dhebë ʼnë bha nü ö bha ʼnë zë dü ʼgü; ʼyö ʼzuzö mi bha ʼö dhe ˮgbʋʋ˗ ʼnë bha˗ dhɛaˮ kpɔ ʼö˗ pö: « ꞊Dhaviɛɛyö, dü ˗wɔn ʼö ʼwo ˗ya ü ˗bha ya ˗yö ˮdhʋ̈ tɛan˗ ʼka ˗ee? Tɛan˗ ˗mü ꞊dhɛ dü ü ˗gɔ ˗ee? » Dhebë ʼnë bha ʼyii kë˗ dɔ bhiëëˮ ꞊gblɛɛn ˗bha, ˗a pö nü ʼö˗ wo ꞊ii. ꞊Dhɛ ʼö˗ pö ˮdhʋ̈, ʼyö ʼzuzö mi bha ʼö˗ pö˗ ˗dhɛ: « ꞊Dhaviɛɛyö, ˗a ˗zɔn mɛ ꞊gban ˮyaan ʼka yö ꞊dhɛ dü ˗yö ö ˗gɔ. »
 
ʼYö dhebë ʼnë bha ʼö˗ pö ˗wo yö ˮkpɛnng. ʼYö mɛ ꞊gban ʼdhö go ʼkɔɔdhö ʼyö ʼwo nu ʼdhuëng˗ ˗ta zadɔ ʼgü ˗kɔ bha˗ ˮdhiʋ̈ mü. ʼYö dhe ˮgbʋʋ˗ ʼnë bha, ʼö pö ˗wo ʼdho ˗tɔ klëën do ʼdhɔ˗ kö ˗wo nu˗ ʼka. ˮVaandhö ˮwɛ ꞊ni, kö ʼpë bha ˗wa nu˗ ʼka. ʼYö˗ pö ˗wa ˮdhi kë ˮbʋ̈wɛ, ʼyö ʼwo˗ ˗kë ˮdhʋ̈.
 
Mɛ ꞊gban ˮpɛpɛ ˮyan ˮdhiʋ̈ mü bha, ʼyö dhebë ʼnë bha ʼö ö ˗gɔ ˗sɔ ʼpë bha˗ ʼgü, ʼyö ö ꞊sɔɔ ˮsɔɔ ˗kë, ʼyö ö ꞊sɔɔ ˮsɔɔ ˗kë, ʼyö ö ꞊sɔɔ ˮsɔɔ ˗kë, ʼyö˗ ˗dhɛ ꞊gban ˮpɛpɛ ʼö ma ˗tɔ klëën bha˗ ʼgü mü. Kö mɛ ꞊gbaan ꞊wa ˗ya kwɛɛˮ ʼkun ˗sü ˗bha. ꞊Dhɛ ʼö ˗kë ˮdhʋ̈, ʼyö pö ˗wo sɔ kpa ö ˗ta, ʼyö ʼwo˗ kpa˗ ˗ta. ʼWo dho ˮkan˗ wo ˗ta, kö ˗tɔ klëën bha, ˗ya ˗ya ˗pa ö diëë ˗sü ˗bha. Kö ˗yö ꞊glüü ˮglüü kë sië ʼö go˗ ʼka ˮsiaa˗. ʼYö ʼzuzö mi bha ʼö ʼdhangbho ʼwɔn bha˗ ˮdhiʋ̈, ʼyö pö: « ꞊Dhaviɛɛyö ˗yö ʼto ˮdhʋ̈. » ꞊Sua ʼö ʼzuzö mi bha ʼö˗ ˗kë, ˗yö ˗kë ꞊dhɛ mɛ ˗ya pö ꞊dhaviɛɛyö ˗bhö ʼdho˗ ˗bha ʼbha wo. Pë do ʼö˗ dɔ ˗ziaawo ˗a ʼgü, ˗yö ˗gun ˮgbɩɩ˗. ˗Yö ˗kë ꞊dhɛ ˮflʋkpongdhe ˗yö ˗ziö. ˗Tɔ klëën waa˗ dhebë ʼnë ʼö bha ʼdho ʼö ʼwo˗ ʼwo dhang˗ ʼgü ʼyi bha ˗yi bha ʼka, nü ʼö ʼkwa ˗a ˗bha dɔ wo ꞊dɛɛ ya. ˗Waa mɔɔ˗ ˗a ˗gɔ ʼpödhö, ˗waa mɔɔ˗ ˗dhɛ ꞊gban ʼgü, ʼwii ˗kpan ˗a ˗bha ʼö nu ʼö yö˗ ʼka ꞊dɛɛ ˗bha.
 
Za ʼdhɛ ʼö bha ˗a ˮdhiʋ̈ ˗ya ˗dhɛ ˗yö kë ˗kë ꞊dhɛ ˗kɔ bha˗ ʼdhö.
 
˗Yö ˗sü yi bha nü˗ ˗bha, ʼyö ʼzuzö mi bha ʼö ʼdhangbho dü ˗wɔn ˮdhiʋ̈.
 
ʼMɛ ʼö ˗yaa pö ʼyaa ʼdhangbho ʼwɔn ʼö ˮdhiʋ̈, ˗ka ʼwɔn ˗zɔn ˗a ˗dhɛ kö˗ ˮyan ˗yö dɔ˗ ʼgü.
 
7. ʼMɛ ʼö ʼyaa ʼdhangbho ʼwɔn ˮdhiʋ̈, ˗ka ka kwaa˗ ˗zü kö ˗a ˮyan ˗yö dɔ ʼwɔn ʼgü
 
ˮKwi ˗gɔ ˗mɛ ʼkpii˗ ʼö ˗kë mɛ tii ʼka, ʼyö˗ pö yö ˗zë ʼyaa ʼdhangbho dü ˗wɔn ˮdhiʋ̈ tongtongdhö. ꞊Ya kë ˮwɛ, ʼyö ˗kë ˗a zë ˗dhiang ʼka ꞊dhɛ, ʼyaa ʼdhangbho dü ˗wɔn ˮdhiʋ̈. ʼMɛ ʼö ʼkwa ˮwɩ sië˗ ʼka ya, ˗yö ˗gun za ˗gɔ ˮyɛ ˗mɛ nü˗ ʼka. ꞊Ya kë ˮkwi ˗wo ʼgü, ʼyö ʼwo˗ pö ʼzuzö.
 
˗Dhɛkpaɔyi do ʼka, ʼyö gɔndë ʼnë do ʼbha bha ʼö go ö ˗gɔ ʼpödhö ʼö nu dhebë ʼnë do ʼbha ˗tazɔn ʼzuzë ꞊plöö dü ˗wɔn ˮgblʋʋ ˮpiʋ̈. ʼWɔn bha ˗yö kë sië ˮdhʋ̈ Dannëngdhö. ꞊Dhɛ ʼö ˗kë ˮdhʋ̈, ʼyö ʼwo zadɔ ˗yi ˗ya ˗a ˗nu ˗gɔ. ꞊Dhɛkpaɔyi bha, mɛ ˮbhɩɩdhe nu ʼö˗ wo, ˗yö ˗gun ˗ziisü. ꞊Dhɛ ʼö ʼwo˗ ˗nu dhɛaˮ kpɔ, ʼyö mɛ ˗tazɔn ˗mɛ bha ʼö ˗ziö ö ˗wo ʼgü ꞊dhɛ dhebë ʼnë bha nü ö bha ʼnë zë dü ʼgü; ʼyö ʼzuzö mi bha ʼö dhe ˮgbʋʋ˗ ʼnë bha˗ dhɛaˮ kpɔ ʼö˗ pö: « ꞊Dhaviɛɛyö, dü ˗wɔn ʼö ʼwo ˗ya ü ˗bha ya ˗yö ˮdhʋ̈ tɛan˗ ʼka ˗ee? Tɛan˗ ˗mü ꞊dhɛ dü ü ˗gɔ ˗ee? » Dhebë ʼnë bha ʼyii kë˗ dɔ bhiëëˮ ꞊gblɛɛn ˗bha, ˗a pö nü ʼö˗ wo ꞊ii. ꞊Dhɛ ʼö˗ pö ˮdhʋ̈, ʼyö ʼzuzö mi bha ʼö˗ pö˗ ˗dhɛ: « ꞊Dhaviɛɛyö, ˗a ˗zɔn mɛ ꞊gban ˮyaan ʼka yö ꞊dhɛ dü ˗yö ö ˗gɔ. »
 
ʼYö dhebë ʼnë bha ʼö˗ pö ˗wo yö ˮkpɛnng. ʼYö mɛ ꞊gban ʼdhö go ʼkɔɔdhö ʼyö ʼwo nu ʼdhuëng˗ ˗ta zadɔ ʼgü ˗kɔ bha˗ ˮdhiʋ̈ mü. ʼYö dhe ˮgbʋʋ˗ ʼnë bha, ʼö pö ˗wo ʼdho ˗tɔ klëën do ʼdhɔ˗ kö ˗wo nu˗ ʼka. ˮVaandhö ˮwɛ ꞊ni, kö ʼpë bha ˗wa nu˗ ʼka. ʼYö˗ pö ˗wa ˮdhi kë ˮbʋ̈wɛ, ʼyö ʼwo˗ ˗kë ˮdhʋ̈.
 
Mɛ ꞊gban ˮpɛpɛ ˮyan ˮdhiʋ̈ mü bha, ʼyö dhebë ʼnë bha ʼö ö ˗gɔ ˗sɔ ʼpë bha˗ ʼgü, ʼyö ö ꞊sɔɔ ˮsɔɔ ˗kë, ʼyö ö ꞊sɔɔ ˮsɔɔ ˗kë, ʼyö ö ꞊sɔɔ ˮsɔɔ ˗kë, ʼyö˗ ˗dhɛ ꞊gban ˮpɛpɛ ʼö ma ˗tɔ klëën bha˗ ʼgü mü. Kö mɛ ꞊gbaan ꞊wa ˗ya kwɛɛˮ ʼkun ˗sü ˗bha. ꞊Dhɛ ʼö ˗kë ˮdhʋ̈, ʼyö pö ˗wo sɔ kpa ö ˗ta, ʼyö ʼwo˗ kpa˗ ˗ta. ʼWo dho ˮkan˗ wo ˗ta, kö ˗tɔ klëën bha, ˗ya ˗ya ˗pa ö diëë ˗sü ˗bha. Kö ˗yö ꞊glüü ˮglüü kë sië ʼö go˗ ʼka ˮsiaa˗. ʼYö ʼzuzö mi bha ʼö ʼdhangbho ʼwɔn bha˗ ˮdhiʋ̈, ʼyö pö: « ꞊Dhaviɛɛyö ˗yö ʼto ˮdhʋ̈. » ꞊Sua ʼö ʼzuzö mi bha ʼö˗ ˗kë, ˗yö ˗kë ꞊dhɛ mɛ ˗ya pö ꞊dhaviɛɛyö ˗bhö ʼdho˗ ˗bha ʼbha wo. Pë do ʼö˗ dɔ ˗ziaawo ˗a ʼgü, ˗yö ˗gun ˮgbɩɩ˗. ˗Yö ˗kë ꞊dhɛ ˮflʋkpongdhe ˗yö ˗ziö. ˗Tɔ klëën waa˗ dhebë ʼnë ʼö bha ʼdho ʼö ʼwo˗ ʼwo dhang˗ ʼgü ʼyi bha ˗yi bha ʼka, nü ʼö ʼkwa ˗a ˗bha dɔ wo ꞊dɛɛ ya. ˗Waa mɔɔ˗ ˗a ˗gɔ ʼpödhö, ˗waa mɔɔ˗ ˗dhɛ ꞊gban ʼgü, ʼwii ˗kpan ˗a ˗bha ʼö nu ʼö yö˗ ʼka ꞊dɛɛ ˗bha.
 
Za ʼdhɛ ʼö bha ˗a ˮdhiʋ̈ ˗ya ˗dhɛ ˗yö kë ˗kë ꞊dhɛ ˗kɔ bha˗ ʼdhö.
 
˗Yö ˗sü yi bha nü˗ ˗bha, ʼyö ʼzuzö mi bha ʼö ʼdhangbho dü ˗wɔn ˮdhiʋ̈.
 
ʼMɛ ʼö ˗yaa pö ʼyaa ʼdhangbho ʼwɔn ʼö ˮdhiʋ̈, ˗ka ʼwɔn ˗zɔn ˗a ˗dhɛ kö˗ ˮyan ˗yö dɔ˗ ʼgü.
 
9. ꞊Dhang ˗bha ꞊dhɛng ʼö˗ wo ʼnëdhiëng ʼnë do ʼbha ꞊taa, ˗a gwan ʼkpɔ ˗yi ˗dede ʼka
 
ʼWɔn ʼö ya, ʼwɔn ʼö ꞊ya kë ʼö ˗ya ꞊mɔɔ dha ˮyi ˗kwɛ ʼgbɛ ˗dede ˗bha, yö ˗mü. ˗Yö ˗kë ˮdhʋ̈ ꞊dheglizë ʼö ʼwo˗ ˗dhɛ ˮkwi ˗wo ʼgü Asangble dö ʼDiö˗ bha, ˗a do ʼbha˗ ʼgü.
 
ʼYö ˗gban ʼnëglɔɔn ʼnë ˗tiaandhe do ʼö ˮtɔngdhe ˗dhɛ kun ʼnëdhiëng ʼnë ʼö ꞊dhang ʼdhö˗ ꞊taa ˗a ˗bha. ʼNëglɔɔn ʼnë ʼö ʼkwa ˮwɩ sië˗ ʼka ya, kpëëʼ ˗së ʼö gun˗ ˗gɔ, ʼa ˮsuma ˮyɔɔ ʼyaa gun tongtongdhö. ʼYö go ʼmü, ʼyö gun ˮkwi ˗yë ˗tiantiandhe ˗dede ʼgü. Pë ʼbha ˗saan ʼyaa gun˗ ˗bha. ʼYö˗ pö ö bha Pasitëë waa˗ ö ʼkpɔ ˗mɛ ˗nu ˗dhɛ ꞊dhɛ ʼnëdhiëng ʼnë ʼö ꞊dhang ʼdhö˗ ꞊taa bha nü˗ ˗dhɔ ꞊ya ö kë dheglizë bha˗ ʼgü, ʼnëdhiëng ˮpɛpɛ ʼö ʼwo mü bha, ˗a ˗nu kpö ʼgü. ꞊Dhɛ ˮdhʋ̈ ˗wa ˗za dɔ ö ˗dhɛ.
 
˗A ʼnëdhiëng ʼnë ꞊de ʼpö ˗yö ˗gun ˗së ˗dedewo ö wëëʼ dhö ʼö˗ ˮsuma ˮyɔɔ ʼyaa gun˗. ꞊Ya ʼgo mü ˗a ˗gɛn ˮdhü ˗nu ˗wo ˗gun ˮgblʋ̈gblʋ̈ ʼka, ˮdrɔkɔdrɔkɔ ʼka, ˗së ʼka ꞊ni.
 
˗A ˗zë ʼka ˗dhɛ dosɛng ʼkö gun ˮwɛ, yö nü gun ꞊dhang bha˗ ʼka.
 
ʼWɔn ʼö bha, ʼyö˗ ʼwɔn ʼdhö mɛ ꞊gban ˮpɛpɛ kɔn ꞊dheglizë bha˗ ʼgü. ˗A ʼkpɔ ˗mɛ ˗nu waa˗ Pasitëë, ˗waa dhɛaˮ ʼkpɔ ꞊dhɛ ʼmɛ ʼö˗ yö ö dhɔɔbhaa ʼka ʼyö bha ˗ee? ˗Ya ˗pö gbokungbokundhö ö dhɔɔbhaa ʼkö ʼdhö ʼyö bha. ˗A ˮtɛɛbë ˗nu ꞊wa ʼwɔn ꞊gban kë kö ˗wa ˗din yën,ʼwii ꞊mɔɔ˗ ˗bha. ʼNëdhiëng ˗kpɛa ˗nu ʼö ʼwo to, ʼö ꞊yɔɔn mü kö ʼwaa ˮwɩ ˗ziaanwo ʼnëglɔɔn ʼnë bha˗ ˮpiʋ̈.
 
ʼÖ ꞊yɔɔn mü, kö ʼmɛ ʼkö ˗a ˗naa ˗Zlaan ˗wɔn ʼyaa ʼkpakpadhö, kö ˗wa pö sië ʼnëdhiëng ʼnë bha, ꞊bɛdhɛ nü ʼö ˗yaa kë ʼnëglɔɔn ʼnë bha˗ ʼka. ʼYaa ˮDhʋ̈, ˮwɛɛwɛ ʼyaa kë ˮdhʋ̈. Kö mɛ ˮwɛɛ ʼbha ˗nu ˗wa pö sië ꞊dhɛ mɛ ꞊plɛ bha, ˗a ˗nu ʼko ʼsü ˗yi ʼka, ʼnëglɔɔn ʼnë bha, ˗yö ˗dho ʼgo˗ ö ˗wo ˗ta, ʼö˗ pö ʼyaa yöö ʼnëdhiëng ʼnë bha, ˗a ʼsü ʼzü.
 
˗Wo ˗to ˗a ʼka ˮdhʋ̈, ʼö˗ ˗nu ʼko ʼsü ˗yi bha ʼö ˗wo, ʼwo dho mɛɛdhi. Nu ˗kɔ suu ʼö mɛ ˗nu ʼö ʼwo˗ ˗kë, ˗a ˮwɛɛ ˮsuma ʼyii kë ꞊slɔɔ ʼnu do, ˮiin ʼyii ʼdho ꞊slɔɔ˗ ˗a ʼdhɛ ʼkö bha˗ ziaan ˗zë ʼgü, dhe ʼsü ˗wɔn ˗zë ˗a ˮgblʋʋ ˮpiʋ̈ ˗dhɛ bha˗ ʼgü. ʼMɛ ˗nu ʼö ʼwo nu ˗a ˗nu ˗dhɔ ˗dede ˗bha, ˗wo gun mü, ʼyö ʼmɛ ˗nu ʼö ʼwo nu kö ʼnëglɔɔn ʼnë bha, ꞊ya kë˗ pö ˗pë ʼka ʼaa bhoo, kö ʼwo ꞊wɛɛ dɔ ʼnëdhiëng ʼnë bha˗ ˗bha, ʼwo gun ʼmü ʼpö.
 
ʼYö ʼMɛɛ˗ ʼdhɛ ʼö dhe ʼsü ˗wɔn ʼö ˗gban ˗a ˗bha bha, ʼö mɛ ꞊plɛ bha˗ ˗nu dhɛaˮ kpɔ ˮni ʼö˗ ˗nu ʼko ˗dhɔ ʼdhö ʼko ˗kë, ʼö ʼwo dho ʼto˗ wo ʼko ˗gɔ, ˗a yaa ʼgü, ˗a ˗së ʼgü? ʼYö ʼwo˗ pö: « ꞊Ii. »
 
ʼWo gun ʼgo sië mɛɛdhi ˗kɔ ʼgü, kö ʼnëglɔɔn ʼnë ʼö bha, ˗a ʼkpɔ ˗mɛ ˗nu ˗zë ˮwënng ˗ya ziö ˗a ˗nu wëëdhö, ˗yö ˗ga, ʼwɔn ˗ma ˗a ˗nu ʼka ˗kɔ yaa ʼgü yaa bha, ˗a ˗wɔn ʼgü.
 
꞊Dhɛ ʼö ʼwo go ʼbha, ʼyö ʼwo dho ˗a ˗naa ꞊dheglizë ʼgü. ʼYö Pasitëë ʼö gun ʼdhuëë˗ ˗kpɔ ˗a ˗nu ˗bha ˗mɛ ʼka bha, ʼö ꞊yɔɔn ʼnëdhiëng ʼnë bha˗ ˮsɔɔ, ʼyö˗ dhɛaˮ kpɔ ʼö˗ pö: « N dhɔɔbhaa, ü ˗pö ʼnëglɔɔn ʼnë ʼö ya nü ʼü dho ʼto˗ ˗gɔ ˗ee? » ʼYö˗ pö: « ꞊Ii. » ˗A ˗pö ˮdhʋ̈ ˗sü nü ʼö ˮgbɩɩ˗ kö ʼmɛ ˗nu ʼö ʼwo nu ˗a ˗nu ˗dhɔ ˗bha, ˗wa ˗ya wo kwɛɛˮ ʼkun ˗sü ˗bha. Kö ˗a ˗san ʼö ʼmɛ ˗nu ʼö˗ ˗nu zë, wo ˗zë, ˗wo ˗suɛɛ nü˗ ʼsü sië ˗a ʼka ꞊dhɛ mɛ ˗yö ˗më ˗kë.
 
꞊Dhɛ Pasitëë ˗yö ö bo ˗a ˗bha ʼka, ʼyö yö gɔɔn˗ ˗sü ˗bha, ʼyö˗ dhɛaˮ kpɔ ʼö˗ pö: « Ma ʼnë, ü˗ ˗pö dhebë ʼö ʼbha˗ yö ü dhɔɔbhaa ʼka, ʼö ˗kë ˗a ˗së ʼgü, ʼö ˗kë ˗a yaa ʼgü, ʼö kɛng ʼka dho ʼto ka ʼko ˮpiʋ̈ yö nü ʼö ya ˗ee? » ʼYö ˗dhɛta ʼö dɔ dinngdhö ꞊dhɛ pë ˗yö dɔ bun ꞊taa ˗dhɛ ʼgü.
 
ˮWënng ꞊ya ziö mɛ ꞊gban ˗ya ˗wo ˗ma. ʼYö ʼnëglɔɔn ʼnë bha ʼö ö ˮtɔngdhe bha˗ ˗ga zuudhö. ʼYö ö ˮyan ˗ta ˗a ʼka, ʼyö˗ ꞊lɔɔ˗ ʼka, ʼyö˗ ˗da ʼka, ʼyö ꞊lɔɔ˗ ʼka. ʼYö Pasitëë ˗ga. ʼYö mɛ ˗nu ˗ga ʼdɔɔndhö, ʼyö go ʼmü ʼö ö ˮtɔngdhe bha˗ ˗ga, ʼyö pö ˮgbɩɩ˗ ʼka: « ꞊Iiiiiiiiiiiiiiiiiiiiiiiii... »
 
˗A ˗pö ˮdhʋ̈ ˗sü nü ʼö ˮgbɩɩ˗, kö ʼmɛ ˗nu ʼö ʼwo gun ˗ya sië ˗a ˗nu ˗san ʼka ˗wa ˮkwɛɛ ʼsü ˮfɔngfɔng ʼka. Bhlɔɔ yaa ʼgü yaa ˗bha ˗ma ˗a dë ˗nu ʼgü ˗sü bha˗ ˗wɔn ʼgü, kö woo ꞊de ʼpö ꞊wa zun ˮkpɛnng.
 
꞊Dhɛ ʼö ˗kë ˮdhʋ̈, ʼyö Pasitëë ˗ya pö mɛ ꞊plɛ bha˗ ˗nu ˗dhɛ ˗wo ꞊yɔɔn ö ˮsɔɔ kö ʼö ʼdhuëë˗ ʼkpɔ˗ ˗nu ˗bha. ʼYö ʼwo˗ ˗kë ˮdhʋ̈. ꞊Dhɛ Pasitëë ʼö ʼdhuëë˗ kpɔ ˗a ˗nu ˗bha ˮdhʋ̈ ˮfluudhö, ʼö yöö˗ ˮdhiʋ̈ ta ˗a pö ˗sü ʼka, ʼaa˗ ˗yö kë bha, ʼyö ʼnëdhiëng ʼnë bha, ˗a ˗bha ꞊dhang ʼö gun˗ ꞊taa bha, ʼö ꞊dhɛng ʼgbaandhö, ˮkɛɛ kö yöö dosɛng nü ʼö gun ꞊dhɛ ˗a ˗zë ʼka ˗dhɛ ʼdhö.
 
ʼMɛ ʼö ʼka bha, ʼyö ʼwɔn bha ʼö ˗kë mɛ ˮbhɩɩ˗ ʼkɔn ˗wɔn ˗së ˗zë, ˗a ʼka yi bha˗ ʼka.
 
ʼYö˗ ˮdhia ʼdhö ma mɛ ˮpɛpɛ ʼö ʼwo gun ˗ya ʼka ˗a ˗nu ˗san ʼka bha˗ ʼgü, ʼyö ˗kë ˗gbɛkɛɛdhɛ ˗së ʼka. ʼYö ʼnëglɔɔn ʼnë bha, ˗a ˗bha ˗zo ˗yö ˗Zlaan ˗dhɛ ˗sü ˗yö mɛ ꞊gban kɔn.
 
˗Zlaan këwɔn ˗ziizë, ˗ziizë ˗yë kë sië ˗dedewo.
 
˗A ˗ga, ꞊dhɛ ʼö ˮtʋ̈ng ʼgbɛ ˗dede ʼö ˗ziö ʼwɔn ʼdhɛ bha˗ ziaan ʼgü, ʼyö ʼnëglɔɔn ʼnë ˮwɛɛ do ʼbha bha ʼyö pö yöö dhe ʼsü. ˗A ˮtɔngdhe bha ˗yö ˗gun ˗së ˗dedewo, ˮkɛɛ ˗a ˮyan ʼyaa gun ˗dhɛ yö sië. ꞊Dheglizë ˗gban ˗bha ˗nu ˗wa dhiang zë kö ˗yö ʼnë ˮwɛɛ ʼsü, ˗ya ˗pö ˗a ˮbin; ö dhɔɔbhaa ʼkö ʼdhö ʼyö bha dosɛng.
 
꞊Dhɛ ʼö ˗kë ˮdhʋ̈, ʼyö ʼwɔn ʼö ʼkwa ʼgo sië˗ ma˗, ʼö ˗gban ꞊dhang ˗mɛ ˗bha bha, ʼyö ʼmɛ bha ʼyö ma ʼpö, ʼyö ˗a fɔɔn ˗yö dɔ ꞊dhɛ ˗a ˗bha ˗yö ˗mɔɔ ˗a ˗bha ʼö ˗kë ˮdhʋ̈ ʼpö ˮkpʋ̈üngdhö.
 
ʼWo dho mɛɛdhi, ʼwo go ʼmü, ʼwo nu ꞊dheglizë ʼgü, ʼö Pasitëë ʼö ˗naa bhɛaˮ wo, ʼwɔn ʼbha ʼyii kë ʼgü tongtongdhö ʼö nu ʼö zun˗ ʼka ꞊dɛɛ ˗bha.
 
ʼKwa ʼdho˗ pö kwa ˗de ˗dhɛ, ꞊dhɛ ʼö ˗kë ꞊dhɛ ˗Zlaan ꞊ya ʼwɔn ʼdhɛ ʼö ya ˗a kë kwa ˮkëyɔɔ ˗dhɛ, kwaa kwa ˗bha kë ʼpö ꞊dhɛ ˗a ˗bha ʼdhö, kö ˗Zlaan ˗yö nu kwa ˗dhɛ ꞊dhɛ ˗a ˗bha ʼdhö. ˗Kwa kwa ˗de ʼkun.
 
10. ˗Dhidhawɔn ʼkpii˗ do ʼö ˗gban ˗wëëmɛ do ˗bha ꞊naɔɔ ꞊slɔɔ ˗sü ˗bha
 
˗Dhɛkpaɔyi do ʼka ʼDannëng ˮsɛ ʼgü, ʼpödhɛ do ʼbha bha˗ ʼgü, ʼyö ˗wëëmɛ do ʼbha bha ʼö ö ˮyɛɛn bho gbeng do ʼgü. Gɔndë ʼnë ʼö ʼkwa ˮwɩ sië˗ ʼka ya nü ʼö gun ˮflɛɛmɛ ˗nu ꞊gban ˮdhiʋ̈ ʼto ˗dhɛ ʼka ʼpö˗ bha˗ ʼgü. ˗A ˗kë ˮdhʋ̈ ˗sü bha˗ ʼgü, ʼö ꞊yɔɔn mü kö ˗kɔ ˗ya ˮkan˗ ˮdhiʋ̈, kö ˗ya kë ˮyɛɛn ˗to ˗bha ˗mɛ nü˗ ʼka, kö˗ ˗dhɔ ʼyaa mɛ ʼbha kë ʼzü ˗a ˗bha ˮflɛɛdhɛ ˗wɔn ʼgü, ˮkɛɛ kö ʼyii kë˗ ˮdhiʋ̈ wlüüˮ ˗a ˗bha ʼsa.
 
Ö ˮyɛɛn ʼö˗ bho ˮdhʋ̈ bha, ʼyö ˗Zlaan ˗ya pö ˗dhɛ ˗yö ˗dho ꞊naɔ ꞊slɔɔ˗, ˮkɛɛ ˮsanni ˗yö kë ˮdhʋ̈, ˗a ˗dhɛ ˗ya ˗bha kö ʼpö˗ bha˗ ʼgü ˗mɛ ˗nu: ʼnë ˮpiʋ̈, dhe ˮpiʋ̈, gɔɔn˗ ˮpiʋ̈, mɛ ꞊gban ˗wo ꞊wɔɔ ˮwɩ ˗kɔ pö. ˗Wa pö: « ˗Kiaankuun. » ꞊Ya kë ˗dedewo ꞊dhɛ ˗waa pö ˮdhʋ̈, ˗yö ˗dho kë˗ ꞊naɔ ˗mɛ ʼö˗ ˗wɔn pö bha˗ ʼka. ʼWɔn bha ˗yö ˗gun ˗a ˗gɔ ʼwɔn ˮgbɩɩ˗ ʼka. ʼMɛ ʼö˗ ˗dhɔ ʼyaa mɛ ʼbha kë de ʼö dho ö ˮtʋ to ˗a ˗mɛ ˗wo ˗bha?
 
ˮKɛɛ yöö˗ ꞊gban ʼgü, ꞊dhɛ ʼkö ˗dhɛ ˗zë ʼö ꞊kpaɔ, ˗da nü ʼö gɔndë ʼnë bha, ʼö˗ wo ʼpö˗ ˮpiʋ̈, ˗dhɛɛ ˮdhiʋ̈ bho ˗sü ʼka ʼö˗ pö: « Mɛ ˮpɛpɛ ʼö ʼka ʼpö˗ ya˗ ʼgüü, ʼnë ˮpiʋ̈, dhe ˮpiʋ̈, gɔɔn˗ ˮpiʋ̈, ˗kwa ʼflüü˗. ˗Ka n gba ka ˮtʋ ʼka ˗së ʼkaa. N dë ˗nu, n dhe ˗nu, ma ʼnë ˗nu. ˗Zlaan ˗yö kë dhiang ˗zë n ˗dhɛ gbeng ˮyɛɛn ˗wo ʼgüü. ˗Ya ˗pö n ˗dhɛ a ˗dho ʼgo˗ ˮflɛɛdhɛ ʼgü, ʼa ˗kë ꞊naɔ ˗mɛ ˗dede ʼkaa. ˮKɛɛ ˮsanni ʼa kë˗ ʼka, ʼmɛ ʼö ˮdhʋ̈ ʼdodo kwa ˗gɔ ʼpö˗ ya˗ ʼgü, ˗ya pö ˗kiaankuun... Kö ʼdhuëë˗ ˗yö ka ʼkun ˗a ma ˗sü ziaan ʼgü bha, ʼaa ˗yö këë? »
 
ʼAA ʼwɔn bha ˗a ˗pö ˮdhʋ̈ ˗sü nü ʼö ˮgbɩɩ˗, kö mɛ ꞊gbaan ˗ya ˮyɩɩ ʼto ˗sü ˗bha. Mɛ ʼbha ˗nu ˗waa ˮyɩɩ ʼto ˗yö ˗kë ꞊dhɛ ˗a ˗nu ko yöö ˮyɛ˗ ˗ta. ʼMɛ ˗nu ʼö ʼwo ˗kë ꞊dhɛ ʼwɔn dɔ ˗mɛ ˗nu ʼdhö, kö ˗wa pö sië slaaˮ ˗dee ˮdhiʋ̈ bha. Gɔndë ʼnë ˗san ˗bha ˗a ˗nu zë ˗sü yaa ʼgü yaa bha˗ ˗wɔn ʼgü, ʼmɛ ʼbha ꞊ya dɔ ʼyö ʼpö: « ʼMaa n ˗de ꞊bhlëë nü ʼö˗ dɔ, ʼyö maa˗ pö: ˗kiaankuu. »
 
Mɛ ˮwɛɛ ʼbha ꞊ya dɔ ʼyö˗ pö: « Yë nü ʼyaa n ˗bha ʼyö maa˗ pö ˗kiaankuun. »
 
ʼNë ʼsɛɛnnë ˗nu ˗zë ˗a ˗nu dhɔɔbhaa ˗wɔn ˗nu nü ʼö ʼwo bha. ʼÖ ꞊yɔɔn mü, ꞊wa dɔ gɔndë ʼnë ˗a ˮyan ˮdhiʋ̈, mɛ ʼbha ˗yaa pö ˗kiaankuun, ʼyö mɛ ˮwɛɛ ʼbha ʼdhö˗ ˮdhiʋ̈ kun ˗kiaankuun, ʼyö ˗waa ˮyɩɩ ʼto kleeˮ kleeˮ dhö ˗wa ziö˗ ʼka.
 
Mɛ ˮgblʋ̈gblʋ̈ ʼbha ˗nu ʼö ʼwo ˗kë zuëˮ ˮdhiʋ̈ʋ̈˗ ˗mɛ ˗nu, ˮdhi ˗dhɛ yaa˗ ˗mɛ ˗nu ʼka, ʼyö ʼwo ˗ziö ʼwo dho gɔndë ʼnë bha˗ ˗gɔ ˮkwanngdhö, ʼwo ˗ya ˗a ˮyan ʼgü, ʼwo˗ pö˗ ˗dhɛ: « ˗Dhɛ ˗ga ! Slaaˮ ʼö yöö ü kë ʼü ˮwɩ sië ˗kiaankuun ꞊dhɛ ꞊wɔɔ ˗yö ˗wɩ bha, ʼbhii˗ ˮdhiʋ̈ ʼto, ü ˗go ʼpö˗ ya˗ ʼgü ˗sü ˗mü. » ˗A ˗nu ˗zo ʼyaa˗ ʼka ꞊dhɛ ˗a pö ˗dede nü ʼö ʼwo˗ wo sië bha. ʼMɛ ˗nu ʼö ʼwo go ʼpödhö ʼö ʼwo dho dhɛngdhö, ʼyö ʼwo dho saanwo ʼdhɛ bha˗ ʼka.
 
˗Wo ˗dho ˗a ʼka ˮdhʋ̈ ʼdodo, ʼö˗ ˗nu ꞊gban ʼwo˗ pö. ˗Dhɛkpaɔyi ˗yö ˗kë ˗zlëëdhö, ʼyö ʼmɛ bha ʼö ˗kë ꞊naɔ ˗mɛ ˮmlümlüsü ʼka ʼpö˗ bha˗ ʼgü, ꞊dhɛ ˗kɔ ʼö ˗Zlaan ˗yö kë˗ pö˗ ʼka˗ ˗dhɛ bha˗ ʼdhö. ʼÖ dɔ mü kö˗ ʼgü ˗ya kë ˮgbɩɩ˗.
 
ʼWɔn ʼdhɛ ʼö ʼyii kë ˮwɩ˗ ˗bha ʼpö˗ kö bha˗ ʼgü, mɛ ʼbha ʼyaa˗ kë.
 
˗Kwaa kë ˗së kö ˗wëëmɛ ˗nu ˗san ʼya ʼdho˗ pö ʼö kwa zë ˮwɛɛwɛ kö˗ ˗gɛn ʼyaa ʼdhö. ʼKwaa ˮdhiëng ˮdhiʋ̈ dhö dɔ kwa ˗de ˗gɔ. ʼMɛ ʼö˗ ˗san ʼö ʼkwa zë kö ˗gɛn ʼyaa ʼdhö bha, ʼkwii˗ kë ˗së, ʼyiöö˗ ˗yö ˗dho dɔ kwa ˗bha ˗a wëëdhö.
 
11. ʼGbiöödhe do waa˗ ˗gblünng ꞊gɔɔn ʼö ʼwo˗ wo
 
Yi do ʼka, ˮsɛ ʼö ʼwo˗ ˗Mɔɔsii ˮsɛ ˗kë bha˗ ʼgü, ʼpödhɛ do ʼbha ʼgü, ʼyö ʼgbiöödhe do ʼbha ʼö˗ ʼgu ꞊ya gun ꞊ya bhɔ ˗dedewo bha, ʼö dho ˮbhlaa˗. ˗A ʼdho ˗sü ʼka, ʼyö ˗a ˗bha ʼnë ʼnë ʼö gun˗ ˗kɔ ˮpiʋ̈ waa˗ ˗bha ʼgbɛn˗ ʼnë ʼö gun˗ ˗gɔ, wɛng˗ ˗nu ʼwo dho. ʼYënng˗ ʼbhü ˗kɔ yaa ʼgü yaa ʼö ˮsɛ bha˗ ʼgü bha˗ ˗wɔn ʼgü, ʼyö sɔ kpɔ dhɔng ˗dhɛ ˮdhü ꞊wlöö, ʼyö ʼnë bha˗ ˗wɔ ˗a ˗ta, ʼyö ʼgbɛn˗ ʼnë bha to˗ ˮsɔɔ mü, ʼyö yö ˗zë ʼö dho ö bha yë kë ˗dhɛ ʼgü. ˗A ˗dhɛ ˗yö ˗wɔ ˗zlëëdhö, ʼyö ʼgbɛn˗ ʼnë bha ʼö ˗ya ˮwɩ ˗sü ˗bha, ˮkɛɛ ʼyii kë˗ ʼgü ʼwɔn ʼbha ʼka; ʼyö˗ bho ö ˮtʋʋ. ʼÖ ꞊yɔɔ mü ˗yaa bho ö ˮtʋʋ ˮwɛ, ee˗. ʼGbɛn˗ bha ˮwɩ nü ʼö˗ bho sië ˮdhʋ̈ do ʼö dho˗ ʼka.
 
˗A ˗kë ˮdhʋ̈ ˗sü bha˗ ʼgü, ʼyö ö ꞊kwaa yë kë ˗sü ˗zü ʼyö nu ö mɔɔʼ bho ˗dhɛ ʼgü. ʼÖ dho ˗dhɛ ˗ga, kö ˗gblünng bhɛ ˗zizisü nü ʼö na kë sië ʼnë bha˗ ˗bha kö ʼö˗ ˮmëng ya. Yöö˗ kë ʼmü ꞊dhɛ? ˮBang ʼö gun˗ ˗gɔ, ˗a ʼgü ʼyaa ʼdhö. Dhebë ˗naa ˮbang ˗zë ꞊tɔn yö nü ʼö kwa ˮyaan bha, ʼyaa ˮdhiʋ̈ʋ̈˗. ʼKö ʼzü yöö kë ˮdhiʋ̈ʋ̈˗ ꞊zɔɔ ꞊wɛ, ˗gblünng ʼö ʼkwa ˮwɩ ˗naa ˗a ʼka ya, yii kë kë pë sɛɛnnë ʼka, kö ˮbang ʼö dhebë ʼnë ˗gɔ bha yöö ʼwɔn ʼbha ˗yan. ꞊Ya ʼgo mü, ˮdhü ˗tiaandhe ˮwɛɛ ʼbha ʼyaa gun˗ ˮsɔɔ mü kö yöö˗ ʼsü, kö ˗yö ꞊mlɛɛ bha˗ zɔn ʼka. ꞊Mlɛɛ ꞊de ʼpöpö ʼö ꞊yɔɔn mü, kö ꞊zinng ꞊gblɛɛn ʼyaa waa˗ ʼnë bha, ˗a ˗nu ꞊zinng ʼgü ʼzü. ʼNë bha ˗ya ˗bö, ˮkɛɛ ꞊kling kling˗ ꞊ya yö˗ ˗ta ˮkabhakʋ ˗pë bha˗ wëëdhö. ʼGbiöödhe ʼnë bha, ˗a ˗ga ʼyö ˗pö ˗gblünng bha˗ ˗ta ʼyö wɛng ʼwo ˗ya ꞊gɔɔn ˗sü ˗bha. ʼYö ʼwo ꞊gɔɔn, ʼwo ꞊gɔɔn, ʼwo ꞊gɔɔn. ʼÖ ꞊yɔɔn mü kö˗ ˗nu ˮgblʋʋ ˗ta ˗dhɛ ꞊ya wɔ ꞊dhɛ wü ʼgü ˮgbɩɩ˗ ˗sü ʼö ö ˗de zë döng ʼgü, ˗a ˮgblʋʋ ʼdhö. Kö ʼgbɛn˗ bha ʼpö ʼpë ʼö˗ kë sië ˮwɩ ˗sü ʼka, ˗ya kë ˗ziisü.
 
꞊Dhɛ ʼö ˗kë ꞊dhɛ dhɛng˗ ˗dhɛ bha ʼyaa gun ʼpödhɛ ʼka ꞊gblɛɛn bha, ʼyö ʼpö˗ ˗mɛ ˗nu ˮtʋ ʼdhö ˗da ʼgbɛn˗ ˮwɩ ˗wo bha˗ ʼgü, ʼyö ʼwo˗ pö wo ʼko ˗nu ˗dhɛ: « ʼGbɛn˗ ˮwɩ ˗kɔ ˗së ʼyaa kë ꞊ni ˗oo ! Kwaa ʼdho, ʼwɔn ˮgbɩɩ˗ ʼbha ˗yö ˗dho kë tiidhö. » ˗Kaa ˗ga, ꞊wa wo ˗kɔ ˗da buu ˗nu, ʼdü˗ ga ˗nu, ꞊saa ˗nu, ˮbang ˗nu, ˮdhü ˮkpla ˗nu, a n ʼbha, ʼko ˗zë ˗a ʼka ˗pë ˗zë, ˗a suu ꞊gban ʼgü. ˗Gbluu, ꞊wa ʼdho ˗dhɛ bha˗ ʼgü. ʼWo ꞊loo mü, ˗wo ˗kpan dhebë ʼnë waa˗ ˗gblünng bha, ˗a ˗nu ˗bha kö ˗wo piöö˗ sië wo ˮkwëë ꞊dhɛ mɛ ˗yö ˗më ˗kë.
 
ʼMɛ ʼö ʼka yö, ʼyö ˗gblünng bha ʼyö ʼwo zë. Dhebë ʼnë bha, ˗a ˗së ˗yö kë ˗go ʼwɔn bha˗ ʼgü, waa˗ ö bha ʼnë bha˗ ʼdhö. ʼÖ go mü ʼzü, ˗yö kë ˗dho ʼö ˮbɔbho ꞊taama ˮwɛ ˗suɛɛdhö ˗së ʼka.
 
Kö ü bha ʼnë ˗dhɔ ˗yö ü kë, ü ˗mɔɔ ˗a ˗bha ʼü ü ˗gɔ to˗ ˗wɔn ʼgü.
 
Dhebë ˗yö ˗dhö, ʼyö dhebë ˗dede ʼdhö ʼdhö.
 
12. Mɛ ꞊plɛ ʼö woo wo ʼko ʼsü ˗a ˗nu ˗bha ˮkan ʼö ʼwo˗ wo ʼko ʼsü ˗yi ʼka
 
ˮTʋ̈ng ʼbha ʼgü, ʼyö ʼnëglɔɔn ʼnë do ʼbha bha ʼö ˮtɔngdhe ˗dhɛ kun ʼnëdhiëng ʼnë do ˗bha. Mɛ ꞊plɛ ʼö ʼwo ˮdhʋ̈ bha ˗wo ˗gun ʼgo sië ʼpödhɛ dosɛng ʼgü. ˗A ʼnëglɔɔn ʼnë ˗zë ˗a ˗ya ˗sü ˗yö ˗gun ˮkwi ꞊plöö, ʼyö˗ ʼnëdhiëng ʼnë ˗sü ʼö gun ʼpödhö. ˗A ˗nu ˗bha ˗ya ʼko ʼka ˗sü ʼö gun ꞊gblɛɛn ˮdhʋ̈ bha˗ ˗wɔn ʼgü, ˮtʋ̈ng ˗tiaandhe ʼyaa gun ꞊slɔɔ sië ʼnëglɔɔn ʼnë bha˗ ˗gɔ kö ˗yö nu ʼpödhö, kö waa˗ ˮtɔngdhe bha wɛng ˗wo ꞊gloo ˗tiaandhe ʼka, kö ˗wo wo ʼko ꞊sɔng ʼnë ʼbha dɔ. Nu ʼdhɛ ʼö ˗yaawo ʼpödhö, ˗a ꞊loo ˗sü waa˗ ziö ꞊gban ˗yö ˗to ʼkwëë˗. ꞊Ya ꞊loo ꞊dhɛ ꞊dɛɛ ʼdhö, ˗a ˗dhɛkpaɔyi ʼdhɛ ʼö dɔ˗ ˮpiʋ̈ kö ˗ya ziö.
 
꞊Ya ʼgo mü ʼö ˮkwi ꞊plöö ʼö˗ wo bha, ʼyaa ꞊nëng ö dheebhang ˗nu ʼö wɛng˗ ˗nu ʼö ʼwo go ʼpö˗ do ʼgü bha, ˗a ˗nu ˗bha kö ˗wa ꞊sɔng dɔ. ˗Yakwëë ˗nu ꞊wa kë, ʼyaa ʼdho˗ ˗nu ˗ta ˗së ʼka. ˗A dheebhang ˗nu bha waa˗ dhɛaˮ ʼkpɔ ꞊nëng ʼö ʼyaa˗ wo wo ˗bha bha, ˗a ˗wɔn ʼka, ʼyaa dhiang ˗yɔɔ ˗së bɔ˗ ˗nu ˗gɔ, kö ˗ya ˗nu fɔɔn dɔ. ˗A ˗kë ˮdhʋ̈ ˗sü bha˗ ʼgü, ˗a ˮtɛɛbë ˗nu bha ꞊wa nu ʼpödhö, ʼyö ˗waa pö ˗a ˮtɔngdhe bha˗ ˗dhɛ: « ˮZɩɩ˗, ü ˗pö ʼmɛ ʼö ʼbha˗ yö ʼpö˗ ya˗ ʼgü ü dhɔɔbhaa ʼka, yö ˗mü ˮGlabha ʼka ˮwɛ ˗ee? ˗A pö ʼö ʼyi wo ˮdhʋ̈ bha, ʼyaa kë˗ pö ü ˗sanbha, ˮkɛɛ yi˗ ˗sü ˗a kë ˗kɔ ʼö yi ˮpiʋ̈ ˮkwi ꞊plöö bha, nü˗ ˗bha ˗wa ! ʼYaa yi ˮpiʋ̈ ꞊dhɛ ˮklʋsë ˗mɛ, këwɔn ˗së ˗mɛ ʼö ꞊dhɛ ü ʼdhö, ʼü ʼto ʼnii˗ yaa˗ ˗mɛ, ˮdhi ˗dhɛ yaa˗ ˗mɛ ˗gɔ ˗wa ! »
 
Ya kë ˗nu wo ꞊wa nu ʼpödhö, ʼyö ꞊wa wo ˮdhi yö wo dheebhang bha˗ ˗wɔn ˗bha. ˗A zü bho ˗sü ʼka, ˗yö kë ˗kë ʼnëdhiëng ʼnë bha˗ ʼgü ꞊dhɛ ˗wo dhiang ˗nu bha˗ ˗zë ˮGlabha ˗san ˗bha ˮwɛɛwɛ kö ʼya ʼdho ö ʼsü˗. ˮkɛɛ ʼö ꞊yɔɔn mü, kö ʼmɛ ˮʋʋ ʼmɛ ʼö go ˮkwi ꞊plöö, ʼö ˗kë ʼpö˗ bha˗ ʼgü ˗në ˗zë ˗a ʼka, ʼö nu ʼpödhö, ˗a ʼmɛ ʼö yöö ˮGlabha ˗bha ˗gbɛkɛɛdhɛ ˗së ʼnë ʼbha kë ˮZɩɩ˗ ˗dhɛ ʼyaa ʼdhö. ˗Wo ˗to yö nü˗ ʼgü, ʼyö˗ ˗nu ʼko ʼsü ˗dhɛkpaɔyi ˗yö ˗wo. ˗A ˗nu ʼko ʼsü ˗yi ˗yö ˗to ꞊dhɛ ˮdhiaˮ ʼdhö, ʼyö ˮzɔɔ ˗dha ʼö ˗kë ˮwɛ ꞊ni, ˗yö ˗go ˮmɛ ʼyaa ʼgo ˮmɛ, ʼyö ˗ya ban ˗sü ˗bha blɛɛˮ yi bha ʼka ꞊dhɛ ꞊dɛɛ yɛɛˮ ˮpiʋ̈ ʼdhö, ʼpö˗ bha˗ ʼgü, ʼö to ʼka ˮdhʋ̈ ʼö ˗dhɛkpaɔdhiʋ̈ ˗yö ˗wo. ꞊Dhɛ ʼö ˗dhɛ ˗yö ꞊kpaɔ, ˮsanni ʼyënng˗ ˮtɛɛ ˗ma ʼka ˮtʋ̈ng ˗yö ˗wo kö ꞊bhaa ˗ya ˗ya ˮwɩ ˗sü ˗bha ˮdhɛɛdhö. ˗A ʼgü ˗yö ˗to klöö˗ kö ˮdhɛɛdhɛ ꞊ya pa ˗titidhö.
 
Sɔ ʼö ˮGlabha ʼö kë˗ ˗wɔ ʼwɔn ʼdhɛ bha˗ ˗kang ˗bha bha, ˗yö ˗gun ʼkɔngbhlɛɛ ˮpuu nü˗ ʼka. Dhi ʼö˗ wo ʼka, ˗a ˮsuma ˮyɔɔ ʼyaa gun. ˮZɩɩ˗ ꞊de ʼpö, ˗a baa˗ ˗kɔ ʼö ʼwo˗ ˗kë, ˗a suu ˗blɛɛsü nü ʼö gun bha ʼpödhɛ ʼkö bha˗ ʼgü. ˮKɛɛ kë ʼö˗ wo sië ˮdhʋ̈ bha, ˗a zuëˮ ʼyaa ʼwaannu ˗sü ʼka ˮpɛɛpɛdhö ˮGlabha bha˗ ˮgblʋʋ ˮpiʋ̈, dhiang ˗nu ʼö ʼwo zë˗ ˗dhɛ bha ˗a ˗wɔn ʼgü.
 
꞊Dhɛ ʼö˗ ˗nu ˗dho ˮdhɛɛdhö ˮdhɛdhɛ ˗dede bha ˗yö ˗wo, ʼyö ʼwo dho˗ ˗nu ʼka ˗dhɛ do ʼgü, kö ˗wo ˮta ʼsü wo ˮkwëë, ˗wo nu˗ ʼka ˮdhɛɛdhö. ꞊Dhɛ ʼö ˗kë ˮdhʋ̈, ʼyö ʼwo ta ˗a ˗nu ˗bha. Wo ˗zë ˗wo ˮdhiʋ̈, mɛ ˗nu ˗wa dɔ˗ ˗nu.
 
Bha ˗wo nu sië˗ ʼka. ʼPë ʼö ʼdëë˗ ˗nu, ʼbɛɛ˗ ˗nu ʼwo kë sië ˮgɛɛ kë ˗sü ʼka ˗a ˗nu ˗züzü ʼbaa˗ ˮyi ʼgü, Atanna dosɛng nü ö bha pë dɔ. ˗Kaa ˗ga ʼyö ʼnëdhiëng bha, ˗a zuëˮ ga do ˗ya pö˗ ˗dhɛ ˗yö ö ˗gɛn ziö ʼnëglɔɔn ʼnë bha, ˗a ˗bha ꞊pang ˗bha ʼnë sɛɛnnë ʼbha wo ꞊dhɛ ʼpë ʼö ʼyii ˗a kë ö ˗de ˮyaan dhö. Kë ˮdhʋ̈ kö ʼmɛ bha, ˗a zuëˮ ʼö ˮdhiʋ̈ʋ̈˗ kö ʼö˗ ˗dhɛ yö, ʼö˗ zuëˮ ʼyaa ˮdhiʋ̈ʋ̈˗ kö ʼö˗ ˗dhɛ yö. ˗Kaa ˗ga, ʼyö ˮZɩɩ˗ ʼö˗ ˗kë ˮdhʋ̈. ˗A ˗kë ˮdhʋ̈ ˗sü nü ʼö ˮgbɩɩ˗, kö ˮGlabha ˗yaa ˗a ˗ga ˮyan ˮgʋ̈ng ʼgü ˗kɔ yaa kë, ˗ya ˗suɛɛ ʼsü˗ ʼka. ˗Ya ˗ya ʼsi bho ˗sü ˗bha ˗a ˗gɔ. ˗A ˮtɔngdhe ˗ya za dhi˗ ˗gɔ, ˗yö ˗kë ꞊dhɛ ʼpë ʼö ˗yaa ˗takpɛadɔ ʼdhö. ʼÖ dɔ kö ˗wo ꞊loo ˮdhɛɛdhö, kö ˮsi ˗ya ˮZɩɩ˗ ˮtʋ pa. ˮKɛɛ kë ʼö˗ wo sië ˮdhʋ̈ bha, mɛ ꞊plɛ bha nü ʼö ʼwo woo˗ pë ʼgü ma wo ʼko ˮpiʋ̈. ʼMɛ ˗nu ʼö ʼwo to ʼwaa gun˗ ʼgü ma sië ˮtan ʼö gun ˮwɩ sië bha˗ ʼkosɔn. ꞊Dhɛ ʼö ʼwo woo ꞊loo ˮdhɛɛdhö ʼyö ˮGlaba ʼdhö ö bo ˮsi bho ˗sü ʼka. ˮTʋ̈ng ʼnë ʼö ʼwo gun˗ kë sië˗ ʼka ˮdhʋ̈ bha, ˮZɩɩ˗ ʼyii kë dhiang ʼbha zë kö ʼyii kë kë ˗zë wo za ʼö kë˗ ˗dhi ˮGlabha ˗gɔ ˗a ʼka.
 
꞊Dhɛ ʼö ˗kë ˮdhʋ̈ ʼyö˗ ˗nu dhɛaˮ ʼkpɔ ˮtʋ̈ng ˗yö ꞊loo, ʼyö Pasitëë ʼö ˮGlabha dhɛaˮ kpɔ ˗blɛɛsü ʼyö˗ pö: « ˮGlabha, ˮ n gböˮ, ü ˗pö ü dhɔɔbhaa ʼö kɛng ʼka dho ʼto ka ʼko ˗gɔ, ˗a ˗së ʼgü, ˗a yaa ʼgü, yö nü ʼö ya ˗ee? » ʼYö˗ pö: « ꞊Ii. »
 
ʼYö ˮZɩɩ˗ ˗bha kpɔ ʼö˗ pö: « ˮZɩɩ˗, n ʼdhu, ü˗ ˗pö ʼmɛ ʼö kɛng ka ꞊sɔng ʼö dho ʼkun bho ka ʼko ʼgü, ˗a ˗së ʼgü, ˗a yaa ʼgü, yö nü ʼö ya ˗ee? » ʼYö ˮZɩɩ˗ ʼdhö pö: « ʼAabhoo, ʼmaa˗ ʼgü. ʼMii ʼdho ˮwɩ˗ ˗bha ꞊dɛɛ, ʼmii ʼdho ˮwɩ˗ ˗bha dhiaˮ. »
 
˗A ˗pö ˮdhʋ̈ ˗sü nü ʼö ˮgbɩɩ˗, kö ˮGlabha ꞊ya ʼgo ʼsi ga ˗ta ˗yaa bho ˮZɩɩ˗ ˗gɔ. ꞊Ya ʼgo ˗a do ʼbha ˗ta, ˗yaa ˗zuö mü... ʼÖ dɔ mü kö ˗a ʼwɔn ꞊ya mɛ ꞊gban ʼkɔn ˗a ˗bha ˮdhi ˗dhɛ yaa˗ waa˗ ˗bha zuëˮ ˗nɛɛsüdhɛ ˗wɔn ʼgü. Kö ˗wa pö sië: « ˮYʋ̈ ˮGlabha ʼö ya ꞊klöötiɛn ʼyaa ˗mü ˮwɛ ˗ee...? »
 
Mɛ ꞊plɛ bha, ˗wo ˗kan wo ʼkwëë˗ ˮdhɛɛdhö ꞊dhɛ ˗kɔ bha˗ ʼdhö.
 
˗A ˗kë ˮdhʋ̈ ˗sü bha˗ ʼgü, ˗yö ˗së kö ʼmɛ ˗nu ʼö woo wo ʼko ʼsü bha, ˗wo wo ʼko ˗ga ˗së ʼka, kö ˗wo gun ˗naa ʼto˗ wo ʼko ˗gɔ. ˗To ʼko ˗gɔ ˗sü ʼyii kë kë ʼwɔn sɛɛnnë ʼka.
 
13. ʼÖ ˗kë ˗kɔ ʼö˗ ˗bha, ʼö ʼdhuëë˗ ʼö ˗gblüdë Fadhaɔn kun, ʼö go˗ ˗bha
 
˗Gblüdë ʼkpii˗ do ʼbha nü ʼö gun ʼö ʼwo gun˗ ˗dhɛ sië Fadhaɔn. Fadhaɔn bha, ˗yö ˗gun ˮsɛ ˗gɔ ʼö ʼwo˗ Ezitö ˗kë, ʼö ˗kë ˮsɛ ˗gɔ ˗nu ʼö ʼwo ˗ya ˗sü ʼka kwaa˗ mɛ tii ˮsɛ ya ˗a ˗gɔ ˮdhuʋ̈ʋ̈˗ ꞊yën ˗zian ʼka, ˗a do ʼka bha, nü ˗a ˗gblüdë ʼka. ˗Gblüdë ˗nu ʼkö ʼwo gun Fadhaɔn bha ˗a ˗bha ˮtʋ̈ng ˗zë ʼgü, ˗a ʼmɛ ʼdhɛ ʼkö˗ ˗bha ˗gblüdëdhɛ ʼö gun ʼma ˗sü ʼka ˗a ˗bha ꞊dhɛ Fadhaɔn ˗bha ʼdhö, ʼyaa gun tongtongdhö. Kë ʼö˗ wo ˮdhʋ̈ bha, ˗a ˗gɛn ˗mɛ ꞊dhɛ kö ʼdhuëë˗ ˗ya ʼkun ˗sü ʼka ˗dedewo.
 
˗Kwaa ʼwɔn dɔ˗ ʼka ꞊dhɛ ʼdhuëë˗ ʼdhö ʼmɛ ʼö˗ ʼkun ˗sü ʼka, ʼwɔn ˮʋʋ ʼwɔn ʼö˗ ˗mɛ ˗yö ö ˗kɔ ˗da ˗a ʼgü, ˗yö dhi nü˗ wo ˗a ˗mɛ ˗gɔ.
 
꞊Ya kë ˮdhʋ̈ kö ʼdhuëë˗ ˗bha mɛ ʼkun ˗sü, ˗yö ꞊bhlëë ˗sü ʼö ˗ziö ʼka ʼwɔn ꞊gban ˗ta.
 
Kwa ˗dho ʼwɔn ˗zɔn ʼka ʼsü˗ ˗kwɛ ˗zlaan ʼö ˗gban Fadhaɔn ˗bha ya, ˗a ˗bha.
 
˗Gblüdë Fadhaɔn ˗yö kë˗ ˗kë mü ꞊dhɛ ʼyö ʼdhuëë˗ ʼdhö˗ kun?
 
ʼDhuëë˗ ʼö kë˗ kun ˮdhʋ̈ bha, ˗a ˗gɛn ˗mü ꞊dhɛ ˗a ʼkpɔ ˗mɛ ˗nu nü ˗a ˗naa ʼdhuëë˗ ʼdhö gun ˗a ʼkun ˗sü ʼka ˮpɛɛpɛdhö. ˗A ˗bha ˗gblüdëdhɛ ʼgü, ʼyii kë ö ʼkpɔ ˗mɛ ˗nu ꞊bhlëë ˗siö ˗dhɛkpaɔyi ˮwɛɛ ʼbha ʼka.
 
ʼÖ ˗kë ˗kɔ ʼö˗ ˗bha yö ꞊nɛ.
 
Fadhaɔn dhe ʼö gun ˗a ˗gu ʼka, ˗a ˮsu ˮsaɔdo ˗naa bha, ʼyö ˗a dë ˗wɔn ʼdhö ꞊see.
 
꞊Dhɛ ʼö Fadhaɔn ʼö bhɔ, ˗kɔ ʼö yöö˗ kë ˗bha kö ˗a dhe ˗bha ʼdhuëë˗ ˗yö ö ʼkun, yö nü ʼö kë ˗a ˗kɔ ꞊mɔɔ ˗blɛɛsü. ˗A ˗kë ˮdhʋ̈ ˗sü bha ʼgü, ꞊dhɛkpaɔyi ꞊gban ˮpɛpɛ ʼka, ꞊ya pë ˗bhö, ʼyö ö dhe nuwɛɛ bho; ʼyö dho ʼyö ö dhe ˗wɔ ˗ta ˗pë, ʼö ˮkwi ˗nu ʼwo woo pë ˗dhɛ ʼdhii˗ bha, ˗a ꞊baa, ʼyö nu ʼö ˗ya ö dhe ˮsɔɔ, ʼyö wɛng ˗wa ˮgbɛɛta ʼnë sɛɛnnë ʼbha zë, ʼyö ꞊ya gun ʼdho ˗naa yi ʼgü.
 
˗Kɔ ʼkö ʼnë ˗yö ꞊bhlëë ˗ya ʼka ö ʼkpɔ ˗mɛ ˗bha, Fadhaɔn ˗yö ˗gun ˗a ˗ya sië ˗dedewo ö dhe ˗bha. ˗A ˗wɔn ʼgü, ˗a dhe ˗yö kë ʼdhuëë˗ ˗ya ˗a ˗bha ʼpö ˗dedewo.
 
꞊Dhɛ ʼö ˗kë ˮdhʋ̈, ʼyö ˗Zlaan, Atanna, ʼdhö ö ˗wodhiʋ̈loomɛ do ʼbha bha bɔ Fadhaɔn ˮpiʋ̈, kö ˗yö ˮslë mɔɔ˗ ˗bha kö ˗ya ˗bha ˗gblüdëdhɛ ˗pö. ʼMɛ ʼö ˮdhʋ̈ bha, ˗wo ˗gun ˗a sië Moizö.
 
Moizö ˗yö kë ʼwɔn ꞊gban ˮpɛpɛ suu ˗kë, ˮkɛɛ ˗a ˗kɔ ʼyaa gun ꞊mɔɔ sië Fadhaɔn ˗bha. ˗A ˗kë ˮdhʋ̈ ˗sü ʼgü, ʼyö dho kö waa˗ ˗Zlaan ʼwo ˗kpan wo ʼkwëë˗ ˗tɔn do ʼbha ꞊gwinng˗. ꞊Dhɛ yöö ꞊loo ˗a ˗dhɛ ˗dede ʼgü, ʼyö ˗Zlaan ʼdhö˗ pö˗ ˗dhɛ: « Moizö ˗bhö dɔ ! ˗Dhɛ ʼü nu sië ˗a ˗bha bha, ˗dhɛ ˮslʋ̈ʋ̈slʋ̈ ˗mü. Ü bha ˮsabha bho ü ˗gɛɛn. » ʼYö Moizö ˗ya bho ʼmü. ʼYö ˗Zlaan waa˗ Moizö ʼwo gun ˗naa dhiang zë ˗sü zü bho˗ wo ʼko ˗dhɛ. ʼYö Moizö ˗ya dhɛaˮ kpɔ ʼö˗ pö: « N Dëmɛ,
 
Atanna, bhi ʼyaa mü ʼü n bɔ Fadhaɔn ˮpiʋ̈ ˗ee? ʼYö ˗yö ˗kë mü ꞊dhɛ ʼyö ʼma ʼwɔn ꞊gban ˮpɛpɛ kë, ʼyö n ˗kɔ ʼyaa ꞊mɔɔ˗ ˗bha ʼsa? » ʼYö Atanna ˗ya ˗yɔɔ bɔ Moizö ˗gɔ ʼö˗ pö: « Moizö, Fadhaɔn ʼö ʼü˗ ˗ga sië bha, ʼdhuëë ʼö˗ ʼkun ˗sü ʼka, ˗a ˮsuma ˮyɔɔ ʼyaa ʼdhö. ˗A dhe ˗yö ʼdhuëë˗ ˗ya ˗sü ʼka˗ ˗bha ˗dedewo. ʼPë ʼö ˗kë ʼö ü ˗kɔ ʼyaa ꞊mɔɔ ˗sië ˗a ˗bha bha ʼyö bha. ˗A ʼklɔɔ˗ ˗mü ꞊dhɛ ʼmɛ ʼkö ˗a dhe ʼdhö ʼdhuëë˗ ʼkpɔ ˗sü ʼka˗ ˗bha, ˗kɔ ˗mɔɔ ˗a ˗bha ˗dhɛ ˗yö ʼya˗. » ʼYö Moizö ʼö˗ pö: « ʼYö n Dëmɛ, ꞊ya kë ˮdhʋ̈ ʼsa kö n bɔ ˗gɛn ˗mü ˗më ʼka, ˮkɛɛ kö ü˗ ʼwɔn ˗dɔ ꞊dhɛ n ˗kɔ ʼyii ʼdho ꞊mɔɔ˗ ˗bha? » ʼYö ˗Zlaan ˗ya ˗yɔɔ bɔ ʼö pö˗ ˗dhɛ: « ʼYaa ʼwɔn ʼbha ʼka; ü zuëˮ kë ˗sɛa. A ˗dho ˗a ˗kɔ ˗zɔn ü ˗dhɛ. »
 
Kweɩmɛ ˗nu, mɛ ꞊gban ˮpɛpɛ kwa˗ ʼwɔn ˗dɔ ꞊dhɛ dhebë ˗nu ˗kɔ ˗yö ˗mɔɔ ˗a ˗nu ꞊gɔn ˗gɔ ˗wɔn ꞊gban ˮpɛpɛ ʼgü see˗ ˗sü ˗bha ˮkpʋng ya˗ ꞊taa. Ü ˗kë ü bha ˗gblüdë ʼka ˗kɔ ˮʋʋ ˗kɔ ʼö˗ ʼgü, dhebë ˗yaa pö yöö ü bha ˗gblüdëdhɛ see˗, ˗yö ˗dho see˗. Ü ˗kë ü bha ʼwɔn dɔ ˗mɛ ˮgbɩɩ˗ ʼka, dhebë ˗yaa pö yöö ü bha ʼwɔndɔdhe see, ˗yö ˗dho˗ see˗. Ü ˗kë ü bha ꞊naɔ ˗mɛ ʼkpii˗ ʼka, dhebë ˗zë ˗yaa pö yöö ˮslë mɔɔ˗ ˗bha kö ü bha ꞊naɔ ˗gɔ ˗yö ʼto ˮyi ꞊bhaa, ˗a ˗kɔ ˗yö ˗dho ꞊mɔɔ˗ ˗bha. Dhebë ˗nu ˗kɔ ˗yö ˗mɔɔ ˗a ˗nu ˗gɔ ˗wɔn ꞊gban ˮpɛpɛ ʼgü see˗ ˗sü ˗bha ˮkpʋng ya˗ ꞊taa.
 
˗Kaa ˗ga, ʼyö ˗Zlaan ʼdhö dhebë do ʼbha bha˗ bɔ Fadhaɔn ˮpiʋ̈. Dhebë ʼnë ʼö ˮdhʋ̈ bha ˗yö ˗gun ˗Zlaan ˗bha ˮkiëë ʼö ˗gla dhebë do ʼgü, nü˗ ʼka.
 
˗Dhɛkpaɔyi do ʼka, ʼyö Fadhaɔn ˗bha gwëëzë ˗nu bha, ˗a mɛ do ʼö gun ö bha ˗niëngkwangpiʋ̈ kë sië, ʼyö ˗kpan dhebë ʼnë bha˗ ˗bha. Dhebë ʼö ʼkwa ˮwɩ sië˗ ʼka ya, ˗a ˗bha ˗sëdhɛ ˗mɔɔ ʼka ʼyaa gun ˮtʋ̈ng ʼkö bha˗ ʼgü tongtongdhö. ʼGɔɔn˗ ˮʋʋ gɔɔn˗ ʼkö gɔɔn˗ ˗zë ˗a ʼka, ʼö ˗kpan dhebë bha˗ ˗bha, ˗a ˗mɛ ˗yö ö ˮdhidhi ˮmëng nü ʼö˗ wo˗ ˮpiʋ̈. ˗A ˗ga, ʼyö˗ ˗wɔn ˮdhiʋ̈ ʼdhö ma ˗dedewo gwëëmi bha˗ ʼgü, ʼyö pö˗ ˗dhɛ ˗a ˗dhɔ ꞊ya ö kë, yöö˗ ʼsü. ʼYö dhebë bha ʼö ˗wɩ ˗a ˗bha. ꞊Dhɛ ʼö ˗kë ˮdhʋ̈, ʼyö gwëëmi bha ʼö ö ˗kɔ ˗da ˗a ʼgü, ʼyö dho˗ ʼka Fadhaɔn ˮpiʋ̈, ʼyö˗ pö Fadhaɔn ˗dhɛ: « N dëmɛ, ʼma dhebë do ꞊slɔɔ; ˗yö n ˮpiʋ̈ ʼü dɔ ˮgbɩɩ˗ kö ʼü˗ ʼsü n ˗dhɛ. Yö ꞊nɛ » ʼYö ˗gblüdë Fadhaɔn ˗yö dhebë bha˗ ˗ga, ʼyö ˗kë ˗a ʼgü ˗së ˗dedewo; ʼyö˗ pö ö bha gwëëmi bha˗ ˗dhɛ: « ʼÜ dɔ ʼö˗ wo bha, ʼbhaa ˗glengsü. Dhebë suu ˮsuma ʼö ꞊dhɛ ˗kɔ ʼö ya˗ ʼdhö bha, bhii gwëëmi ü ʼsü ˗dhe bha, ˮiin slaaˮ ʼpö ˗ya ü ʼkun ˗ee? Dhebë suu ʼö ꞊dhɛ ˗kɔ ʼö ya˗ ʼdhö bha, ˗yö ˗gblüdë nü˗ ʼsü ˗dhe ʼka. ˗A ˗dhɛ ʼyaa˗ ˗bha kö ˗yö ʼto gwëëmi ˗zë ˗a ˗gɔ. »
 
˗A ˗kë ˮdhʋ̈ ˗sü bha˗ ʼgü, ʼyö Fadhaɔn ʼö dhebë bha˗ sü ö bha ˮgwëëmi bha˗ ˗gɔ, ʼyö ˗kë ˗a ˗bha ʼka.
 
Fadhaɔn waa˗ dhebë ʼnë bha ʼwii ˮdhɔɔgɔ do kë wo ʼko ˮpiʋ̈ ˗së ʼka, ʼyö˗ pö Fadhaɔn ˗dhɛ: « N dëmɛ, ko˗ ˗bha ˗zëwo tɛan˗ ʼka, ˮkɛɛ ʼwɔn ˗yiisiö nü ˗a ˗nu ˗dhɔ ʼyaa n kë ˗sü ʼka ü ˮpiʋ̈. ꞊Ya kë ˗zëwo ꞊dhɛ kö ʼbhii kë ü kwaa˗ ˗nu ˗zü, ˗a ˗dho ʼgo ü ˗gɔ. Kë ʼö˗ wo ˗naa bha, mɛ ˮwɛɛ ʼbha ʼyaa mü ʼö ˗gblüdë ˗bha ʼdhii˗ ˗kë, ʼyö ˗gblüdë ʼdhö ˗wɔ ˗a ˗taa? ʼYö ˗më ʼö ˗kë ʼyö bhi ˗zë ʼbhaa mɛ ʼbha ˗dhɛ kö ˗yö ü ˗bha kë, ˗ziaanwo, ʼyö ʼyii ʼto yö ˗zë ˗a ˗bha, ʼyö bhii ˗dede ʼü dho ʼzüzü ü dhe ˗bha kë ˗dhɛ ʼgü, bhii ˗gblüdë ü ˗gɔɔ ! ʼYaa ü ˗bha ʼkun tongtongdhö. ꞊Ya kë ꞊dhɛ kö ʼbhii kë ü kwaa˗ ˗a ˗kë ˮdhʋ̈ ˗sü ˗zü, a ˗dho ʼgo ü ˗gɔ. ˗A ˗dhɛ ˗ya ˗bha kö mɛ ˮwɛɛ nü ˗yö ü bha ʼdhii˗ kë. ꞊Ya ʼgo mü, ʼbha ʼdho ü dhe ˗bha kë˗ ʼzü. ꞊Dhuëng ʼyaa ˗mü ü ʼka. »
 
˗A ˗pö ˮdhʋ̈ ˗sü nü ʼö ˮgbɩɩ˗ kö Fadhaɔn ˗ya ö ˗kɔ ˗da ö dhebë bha˗ ʼgü, ˗wa ʼdho˗ dhe ˮpiʋ̈, ˗yaa pö˗ ˗dhɛ: « N dhe, yi ꞊gban ˮpɛpɛ ʼka, ü bha ʼdhii˗ nü ʼa˗ ˗kë. ˗A ˗wɔn ʼgü ma dhebë ˗së ʼö ya yöö ʼgo n ˗gɔ. ˗A ˗kë ˮdhʋ̈ ˗sü bha˗ ʼgü, ʼö sü ꞊dɛɛ ˗bha, ʼmii ʼdho ü bha ʼdhii˗ kë ʼzü. ˗Ya dhi ü ˗dhɛ ˗a kë; ˗ya dhi ü ˗dhɛ ˗a ʼto ˮdhʋ̈. ˮKɛɛ ma ˗zë, ˗a ˮbin; ʼmii ʼdho˗ kë˗ ˮfɛsɛfɛsɛ. »
 
ʼYö Fadhaɔn ˗bha dhebë ʼdhö˗ pö: « ˗An aaaaan˗ ! ü˗ ˗pö ˗së. ˗A ˗dede ʼö n ˮpiʋ̈ ʼyö bha. »
 
꞊Dhɛ ʼö go ʼmü, ʼyö Fadhaɔn ˗yö ö bha dhebë dhɛaˮ kpɔ ʼö˗ pö: « Ma ʼwɔn ˗nu ʼö˗ ˗nu ˗dhɔ ʼyaa ü kë bha, ˗a ꞊plɛ ˗naa ˗mü ˗më ʼka? » ʼYö˗ ˗bha dhebë ʼdhö˗ ˗yɔɔ bɔ ʼyö˗ pö: « Bhii ˗gblüdë, ʼbha˗ pö bhii ʼkɔ ꞊taama kë, ʼyö ʼü dho ꞊kö ˮkwanngdhɛ ʼka ꞊gblɛɛn, ʼyö ʼü gun ˗naa kë˗, bhii ˗gblüdë ü ˗gɔ. ˗Më nü ˗kë ʼyö ʼbhaa˗ kë ʼkɔɔdhö? Ü ü ˗de ˗kë ˗wëësü ʼka ˮdhʋ̈ ˗më ˗wɔn ʼgü, bhii ˗gblüdë? Ü bha yë kë ˗mɛ ˗nu ya, ˗a ˗nu kë ˗yë ˗mü ˗më ʼka ʼsa ˮwɛ kpɛnngdhö? Kö ʼbhii kë ü kwaa˗ ˗a ˗kë ˮdhʋ̈ ˗sü ˗zü, a ˗dho ʼgo ü ˗gɔ. »
 
꞊Dhɛ ʼö ˗kë ʼpö ꞊dhɛ dhebë bha, ˗a ˗dhɔ ˗yö ˗gun Fadhaɔn kë sië ˗kɔ ꞊gban ˗kɔ ꞊gban suu ʼgü bha, ˮsiasiabha ʼkɔɔdhö mü, ˗yö ˗kë mü ꞊dhɛ ʼyii kë ʼmü ꞊dhɛ ˗ee, ˗a gbo ˗ya zua˗ ˗bha; ˗ya ˗blɛɛ loo; ˗ya ˗ya ˗a bho ˗sü ˗bha. ꞊Dhɛ ʼö ö bo, ʼyö˗ ˗bha yë kë ˗mɛ ˗nu ʼwo nu ʼwo˗ ˗dhɛ ˗zu.
 
ʼYö˗ ˗bha dhebë ʼdhö˗ pö: « ˗An aaaaan˗ ! Ü˗ ˗kë ˗së. ˗A ˗dede ʼa˗ pö ʼü˗ kë, ʼyö bha. »
 
꞊Dhɛ ʼö ˗kë ˮdhʋ̈, ʼyö Fadhaɔn ˗yö ö bha dhebë bha˗ dhɛaˮ kpɔ ʼö˗ pö: « Ma ʼwɔn ˗nu ʼö˗ ˗nu ˗dhɔ ʼyaa ü kë bha, ˗a ˗yaaga ˗naa ˗mü ˗më ʼka? »
 
ʼYö˗ ˗bha dhebë ˗ya pö: « ʼBha pö bhii ü ˮzu, ʼyö ʼü ˮyi ʼnë sɛɛnnë ꞊loo ˮgbʋnggbʋ ʼgü, ʼyö ü ü ˗zu ˗a ʼka. ˗Wëëmɛ ˗nu ꞊gban ˮdhiʋ̈ ʼto ˗mɛ ˗ziaan ʼyaa˗ kë ˮdhʋ̈. ʼMaa ꞊mɔɔ˗ ˗bha kö ʼa ʼto mɛ ˗dhiisü ˗gɔ. ˗A ˗gɛn ˗mü ꞊dhɛ ʼmɛ ʼkö ö ˗zu ˮyi ʼnë sɛɛnnë ʼka, ʼyaa bhɔ. ˮYi nü ʼö ˗a ꞊traa ˮtraa ˗kë ö ˗bha ˮwɛɛwɛ. A˗ ʼwɔn ˗dɔ ꞊dhɛ ü ˗dhisü. ˗A ʼklɔɔ˗ ˗mü ꞊dhɛ ü ˮgbiʋ̈ ˗yö ü ˗ta. ʼBhii kë ˗a ˮslë mɔɔ˗ ˗bha kö ʼkii ü ˮzu ˮyi ʼkpii˗ ʼka, ʼmii ʼdho ʼto ü ˗gɔ. » ˗A ˗pö ˮdhʋ̈ ˗sü nü ʼö ˮgbɩɩ˗, kö Fadhaɔn ꞊ya ö bha gwëëˮ ˗nu bɔ ˮyi ga ʼbha ʼö mü, ʼö ʼwo˗ ʼNidhö ˗kë, ˗a ꞊bhaa; ʼyö ʼwo ˮyi ziö ˗dhɛ do ˗pëkë ʼwo go˗ ʼka ʼNidhö bha˗ ˗bha, ʼwo nu˗ ʼka Fadhaɔn ˗bha ˗gblüdëdhɛ ˗kwanngdhö; ʼyö ˮyi ˗yö ˗kë ˗dedewo ꞊sɔbhɛɛ ʼka ˗gblüdëdhɛ ˗kwanngdhö; ʼyö ʼwo wo ˗zu ˗a ʼka ˗kɔ ʼö ˗dhi ˗a ˗nu ˗dhɛ ˗a ˗bha; ʼyö ˗ya ˗yö wo ˮyi see˗ ˗sü ˗bha mɛ ˮbhɩɩ˗ ˗nu ˗gɔ ˮkwanngdhö mü. ʼYö Fadhaɔn ˗bha dhebë bha ʼö˗ pö˗ ˗dhɛ: « ˗An aaaaan˗ ! Ü˗ ˗kë ˗së. ˗A ˗dede ʼö n ˮpiʋ̈ ʼyö bha. »
 
ʼYö Fadhaɔn ˗yö dhɛaˮ ˗to ꞊taama ˗sü kpɔ ö bha dhebë ˗gɔ ʼö˗ pö: « Ma ʼwɔn ˗nu ʼö˗ ˗nu ˗dhɔ ʼyaa ü kë bha, ˗a ˗yiisiö ˗naa ˗mü ˗më ʼka? » ʼYö˗ ˗bha dhebë ʼdhö˗ ˗yɔɔ bɔ ʼö ˗pö: « ʼÜ pë ˗bhö sië, ˮbhaa ˮplɩɩga ˗nu ˗wa ˗pö ˮsiaa˗, ʼyö ʼbha˗ ˗nu ˗wlö ʼbha˗ ˗nu ˗bhö ꞊dhɛ ˗tenë ˗yö ʼwɔn ˗kë, bhii ˗gblüdë ü ˗gɔ. Saanˮ ˗mɛ ˗mü ꞊nü wo ü ʼka ˗ee? ʼYö ˗më ʼö ˗kë ʼü ü ˗dekë yaa ʼka ˮdhʋ̈? ˗Më ˗pë ˮdʋ̈nggʋ̈ ˗dʋ̈nggʋ̈dhɛ suu ʼö ˮdhʋ̈? ꞊Ya kë ˮdhʋ̈ ʼsa kö din˗ yöö n zë ü ˗gɔ ʼkɔɔdhö ˗dhe ! ꞊Ya ʼto yö ˗zë ˗a ˗bha kö ʼmaa ma ʼto ü ˗gɔ. »
 
˗A ˗kë ˮdhʋ̈ ˗sü bha˗ ʼgü, ʼyö Fadhaɔn ʼö dhebë ˗nu ˮpɛpɛ ʼö ʼwo gun ʼpö˗ bha˗ ʼgü, ˗a ˗nu ꞊gban ˗dhɛ ö bha ˗gblüdëdhɛ ˗kwanngdhö kö ˗wo pë ˗kpa. ʼYö ʼwo nu ʼwo pë ˗kpa; ʼyö ˗bhöpë ˗yö ˗gblüdë ˗bha ˮkwanngdhɛ bha bho ˗dhɛ ꞊gban ʼgü.
 
˗A ˗kë ˮdhʋ̈ ˗sü bha˗ ʼgü, Fadhaɔn ˗ya ˗dhɛga ö ˗kɔ ˗së ʼgü, ʼyö pëbhee sü ʼö˗ ma ö ˮdhi. ˗Ya ˗dhɛga ö ꞊kwaa ʼgü, ʼyö pëbhee sü ö˗ ma ö ˮdhi. ʼÖ ꞊yɔɔn mü kö ˗yö pë ʼma sië pëbhee ʼgü, ʼö˗ ꞊wɛng ˗dhɛ ꞊gban ʼgü ˮkwanngdhö mü. ˗A ˗kë ˮdhʋ̈ ˗sü bha˗ ʼgü, zlëënë ˗nu ꞊gban ˮpɛpɛ ˗wo kë pë ˗bhö ʼö ʼwo kën ˗dedewo.
 
꞊Dhɛ ʼö Fadhaɔn ˗ya ˗kë ꞊dhɛ ˗kɔ bha˗ ʼdhö, ʼyö˗ ˗bha dhebë ˗ya pö˗ ˗dhɛ: « ˗An aaaaan˗ ! Ü˗ ˗kë ˗së. ˗A ˗dede ʼö n ˮpiʋ̈ ʼü˗ kë ʼyö bha. »
 
꞊Dhɛ ʼö Fadhaɔn ˗yö ö bo ʼwɔn ˮpɛpɛ ʼö˗ ˗bha dhebë ʼö˗ pö˗ ˗dhɛ ˗yö ö kwaa˗ ˗a ˗nu ˗zü bha, ˗a ˗nu ʼgü ˗wɔn kë ˗sü ʼka ꞊dhɛ ˗kɔ bha˗ ʼdhö, ˗a gbeng ˗dede ʼö dɔ˗ ˮpiʋ̈, ʼyö ʼdhuëë˗ ˗yö go˗ ʼka˗ ˗bha. ʼYö ˗Zlaan ˗bha ˮkiëë do ʼbha ʼö ʼwo˗ ˗dhɛ Gabliɛɛ, ʼö dho ʼö˗ pö ˗Zlaan ˗wodhiʋ̈loomɛ Moizö ˗dhɛ: « Moizö, ˗Zlaan ꞊ya Fadhaɔn ˮdhiʋ̈ dɔ ü ˗dhɛ. ʼWɔn ˗yiisiö ʼö˗ ˗nu ˗wɔn ʼgü, ʼö mɛ ˮwɛɛ ʼbha ˗kɔ ʼyaa gun ꞊mɔɔ sië˗ ˗bha bha, ˮdhɛ ꞊ya bho˗ ˗nu ˗ta. ꞊Dhɛ ʼö ˮdhʋ̈, ˗bhö ʼdho ꞊tɔn Fadhaɔn ˗gɔ. ʼYö Moizö ˗yö dho... Moizö ˗kɔ ˗yö kë ˗mɔɔ Fadhaɔn ˗bha ʼö˗ ˗bha ˗gblüdëdhɛ ˗pö. »
 
Tɛan˗ ˗dede ʼka ʼdhuëë˗ ˗yö kë Fadhaɔn ˗kun, ˮkɛɛ ˗a ˗bha dhebë nü ʼö˗ ˗pö.
 
Dhebë ˗nu ˗kɔ ˗yö ˗mɔɔ ˗a ˗bha ʼö ʼwo wo ꞊gɔn ˗nu ˗gɔ ˗wɔn ʼgü ꞊see ˮkpʋng ya˗ ꞊taa.
 
˗Kɔ bha nü ʼdhuëë˗ ˗yö kë go˗ ʼka Fadhaɔn ˗bha.
 
14. ˗A ˗kun ˮgbɩɩ˗ ˗mɛ nü ʼö˗ ꞊trɔɔn ꞊slɔɔ
 
ʼWɔn ʼö ya ˗yö ˗gban ʼnë gɔɔn˗ ʼnë ˗nu ꞊plɛ ʼö ʼwo gun ˗tenë ˗nu ʼka ˗a ˗nu ˗bha. ˗A mɛ sɛɛnnë ˗sü ꞊ya gun ꞊ya ꞊mɔɔ ˗dho ꞊klang˗ ˮdhiʋ̈ ˗mɛ ˗bha. ˗A mɛ ʼkpii˗ ˗sü ꞊ya gun ꞊ya kë ˮbʋ̈wɛ.
 
꞊Dhɛ ʼö˗ ˗nu ʼkpɔ ˗mɛ ˗nu ˗wɔn ˗yö ꞊see, ʼwo gun ʼmɛ ˗nu ʼö ˗nu ˗kɔ ˗bha bha, ʼwaa gun ˗a ˗nu ʼkun sië ˗së tongtongdhö. ˗A ˗nu ˗dega ˗bha ʼnë ˗nu ʼö ʼwo ˗nu kpɔ wo gblëë˗ ˗bha, nü ˗a ˗nu ˗wɔn ʼdhö gun doseng ˗a ˗nu ˗gɔ ˮgbɩɩ˗. ˗Tenë sɛɛnnë ˗sü bha, ꞊klang˗ ˗dhɔ ˗yö ˗gun ˗a ˗bha, ˮkɛɛ mɛ ʼyaa gun˗ ˗gɔ kö ˗ya ˗ya ꞊klang˗ ˮdhiʋ̈. ˗Dho ꞊klang˗ ˮdhiʋ̈ ˗yi ˗nu ˗wa ˗wo, ʼyö ʼnë bha ʼsëëdhɛ zii ʼbha ʼö˗ sü ˮsia˗ ʼö gun˗ ˗gɔ bha, ˗yaa ꞊nëng ö ʼyɔnngdhö ꞊ya ziö ˗dho ꞊klang ˮdhiʋ̈ ˗mɛ ˗nu ꞊keng. ꞊Wa ꞊loo ꞊klang˗ ˗kwanngdhɛ ˮdhi ˗bha, ʼyö ꞊ya ʼgbaannu, ꞊ya ꞊klang˗ ˗nu ˗taga. ˗Wa ˗da ꞊klang˗ ʼkɔɔdhö, ʼyö ꞊ya ö yeekë ꞊ya nu ˮkwanngdhö. ꞊Klang˗ kë ˗yi ꞊gban ˮpɛpɛ ʼka, ʼyö˗ ˗kë ˮdhʋ̈. ꞊Ya kë ˮdhʋ̈ ʼyö˗ ꞊dhoo ꞊ya ˮwɩ˗ ˗dhɛ, ˗yaa ˗din yën ˗dhiang ˗nu zë ˗yaa pö: « Ü ˗de sëë nü ʼü˗ bho sië ˮwɛɛwɛ. De ʼö ü ˗gɔ ꞊dhɛ ü ˗ta ʼkun ˗mɛ ʼdhö, kö ˗yö ü ˗ya ꞊klang˗ ˮdhiʋ̈? ˗Bhöpë ˗tiaandhe ʼkö bhii˗ ˗bhö ʼbhaa yö ˗zë yö ˗zë ˗a ˗zian mɔɔ˗ ꞊klang˗ nü ʼö bhii ˗a ˗wɔn ˗ya ü ˗gɔ ʼgü. » ˗Yaa kë ꞊sië ꞊sië ʼyö ˗yaa pö ö ʼzlaa˗ bha ˗a ˗dhɛ ˮdhʋ̈. ˮKɛɛ yöö˗ ꞊gban ʼgü ꞊wɛ pë ˮpɛpɛ ʼö˗ ꞊dhoo ʼö gun ˗a pö sië ˗a ˗dhɛ ˮdhʋ̈ bha, ʼyaa gun ʼdho sië˗ ꞊gwinng˗. ʼYii kë ˗a ˗din yën. ꞊Klang˗ kë ˮtʋ̈ng ʼka, ʼyö˗ ˗kë ꞊dhɛ ˗kɔ bha˗ ʼdhö.
 
Yaaʼ kë ʼö˗ wo sië ˮdhʋ̈ bha, gɔndë ʼnë do ʼbha ˗yö mü, ˗yaa ʼsuaan˗ bho. ˮKɛɛ ˗a ʼsuaan˗ ʼö˗ bho ˮdhʋ̈ bha, ˗a ˗bha ʼgü, ʼnë bha ꞊klang˗ kë ˗dhɔ nü ʼö ʼyaa gun˗ ˗bha. ˗Dhɛkpaɔyi do ʼka, ʼyö gɔndë ʼnë bha ʼö gun ʼdho sië yë ˮdhiʋ̈, ʼyö ˗kpan ʼnë bha˗ ˗bha kö yöö ꞊de ʼpö ˗yö ʼdho sië ꞊klang˗ ˮkwanng˗ ˗zian ˗ta. ˗A ˗bha ʼgü ʼnë bha ˗yö ʼdho sië ꞊klang˗ ˮdhiʋ̈. ꞊Dhɛ ʼö gɔndë ʼnë bha ʼö ˗ziö ˗a ˗ta, ˗a ˗dhɛ ˗yö ˗kë ˗zlëë dhö, ʼyö ˗a ˗zo ʼdhö ˗bö ˗a ˗bha ʼsëëdhɛ ʼbha bha˗ ʼka, ʼyö ö yeekë ʼö gun nu sië ˗a ʼsü ˗dhɛ ʼgü. ˗A ˗ga ʼyö ˗kpan ʼnë bha˗ ˗bha, kö ˗yö nu sië ʼpö ꞊kwanngdhö. ʼYö˗ pö: « ʼViee˗ ʼnë, nu ʼyö. » ʼYö ʼnë bha ʼö ꞊yɔɔ˗ ˮsɔɔ. ʼYö˗ dhɛaˮ kpɔ ʼö˗ pö: « ʼYö ˗më ˮbhʋ̈ ʼö ˗kë, ʼyö ʼbha ʼdho ꞊klang˗ ˮdhiʋ̈ ʼbhaa ꞊gwëë mü, ʼyö ʼbha nu ˮkwanngdhö? ʼMa ü ʼsuaanbho ˗a ʼka.
 
꞊Kakɩ ʼö ʼyaa ü ˗gɔ ʼö wo, ʼyö ꞊klang˗ ˗gɔ ˗mɛ dë ʼö ü ˮpiʋ̈ ˗kë ˗ee? » (˗A ˮtʋ̈ng bha˗ ʼgü, kö ꞊kakɩ ˗wɔn ˗yö ˗tun ꞊kö ˮgbɩɩ˗). ʼYö ʼnë bha ʼö˗ yɔɔ bɔ˗ ˗gɔ ʼö˗ pö: « N ʼziöö˗, ʼmaa ꞊klang˗ ˮdhiʋ̈. ʼMɛ ˗nu ʼö ʼa˗ ˗nu ꞊keng˗ ya, ʼwii n ˗ya ꞊klang˗ ˮdhiʋ̈. » ʼYö gɔndë ʼnë bha ʼö˗ dhɛaˮ kpɔ ꞊dhɛ ʼyö ü kpɔ ˗mɛ ˗nu ˗zë ˗wo ʼmɛ? ˗Më ʼö ˗kë ʼyö ʼwaa kë ü ˗ya ꞊klang˗ ˮdhiʋ̈? » ʼYö˗ pö: « Yi dhe waa˗ yi dë ꞊wa ga. ˗Tenë ˗mü yi ʼka. Yi ꞊plɛ. » ʼYö ʼmɛ bha ʼö˗ dhɛaˮ ʼbha kpɔ ʼö˗ pö: « ʼYö bhi ʼö ʼbhaa ꞊klang˗ ˮdhiʋ̈, ˗yö ˗kë mü ꞊dhɛ ʼyö ʼü dho ꞊klang˗ ˗nu ꞊keng˗ yi ꞊gban ʼka ʼsa? » ʼYö ʼnë bha ʼö˗ pö: « ꞊Klang˗ ˗dhɔ nü n ˗kë. » ˗A ˗kë ˮdhʋ̈ ˗sü bha˗ ʼgü, ʼyö ʼmɛ bha ʼö to ˮsia˗ bha ʼö ʼnë bha˗ sü ö bha gɔ ʼgü, ʼö dho ʼö˗ ˗bha ˮkwanngdhɛ dɔ˗. ꞊Dhɛ ʼö˗ ˗dhɛ dɔ, ʼyö to ˮdhʋ̈ ʼö dho ö bha yë ˮdhiʋ̈. ˮDɔɔ ʼka ꞊dhɛ ʼö ö yeekë, ʼyö dho ˮkwanngdhö ʼmü, ʼyö ˗kpan ʼnë bha ˗a ˗tuö ˗mɛ ˗nu ˗bha; ʼyö pö˗ ˗nu ˗dhɛ yöö ö ˗kɔ ˗da ʼnë bha˗ ʼgü, kö ʼö˗ ˗ya ꞊klang˗ ˮdhiʋ̈, ʼyö ʼwo ˗wɩ ˗a ˗bha ˗a ˗gɔ.
 
ʼNë bha ʼyö ʼmɛ bha ʼö˗ ˗ya ꞊klang˗ ˮdhiʋ̈. ˗Gɔ ʼgü ˗së ˗dhɛ ʼö gun˗ ˗gɔ ˗a ˮyɔɔ ʼyaa gun. ꞊Klang˗ bha, ˗yö kë˗ ˗kë ˮfluudhö ʼö dho ʼö ˗kë ꞊dhɔtrɔɔ ˗nu ʼö ʼwo mɛ ˗pɛ bha ˗a ˗tiantiandhe do ʼka.
 
ʼNë bha ˗a ꞊dhoo zë ˗dhiang ʼyii kë ˗a ˗din yën tongtongdhö. ˗A ˗wɔn ʼgü ˗Zlan ˗yö kë ˗nu ˗a ˗dhɛ.
 
˗A ˗kun ˮgbɩɩ˗ ˗mɛ nü ʼö˗ ꞊trɔɔn ꞊slɔɔ.
 
ˮTʋ̈ng yöö kë ˮgbɩɩ˗ ˗kɔ ˮʋʋ ˗kɔ ʼö˗ ʼgü, kö ˮdhʋ̈ ʼö kwa ˗din ʼö yën. ˗Kwaa ʼkun ˮgbɩɩ˗ zuëˮ ˗sɛa ʼgü.
 
15.
 
˗Tosɛa kë ˗kɔ ˗së ʼö˗ ˗dhɛ ʼdhö˗ ˗bha ꞊dhɛ ʼnë ʼsɛɛnnë ˗nu ʼö ˗a ˗nu ʼkpɔ ˗mɛ ˗nu ʼwo˗ ˗nu ˗tuö ˗sü ʼka ˗së, ˗wa kë, kö ˗wo pë ˗bhö sië mɛ ˮgblʋ̈gblʋ̈ ˗nu ʼka, ʼmɛ ˗nu ʼö ʼwo ˗kë ʼDan˗ (꞊Yaoba) ˗nu ʼka, ˗a ˗nu ˗gɔ ˮsɛ ʼgü, ˗wo ˗mɔɔ ˗kɔng do ö ga ꞊plɛ ˗bha. Wɔkɔ ˗nu bha ˗wo ˗mɔɔ ˗a ˗bha ʼö ʼwo ꞊slɔɔ mɛ tii ˮsɛ ˮwɛɛ ʼbha ˗nu ʼgü ʼpö. ˗A ˗kɔng do ö ga ꞊plɛ ʼö ʼwo ˮdhʋ̈ bha wo ꞊nɛ ʼdɔɔndhö.
 
˗A ˗blɛɛsü ˗mü ꞊dhɛ, ʼnë ˗nu ˗waa pö woo pë ˗bhö mɛ ʼkpii˗ ʼka, mɛ ʼkpii˗ bha nü ö ˗kɔ ˗zu ˗blɛɛsü. ꞊Ya ʼgo mü ʼyö ʼmɛ ʼö yöö dɔ˗ ˮpiʋ̈ ʼö dɔ mü. ʼNë sɛɛnnë nü to ꞊taama.
 
˗A ꞊plɛ ˗naa ˗mü ꞊dhɛ, mɛ ʼkpii˗ nü ö ˗kɔ ˗da ˗bhöpë ʼgü ˗blɛɛsü.
 
˗A ˗yaaga ˗naa ˗mü ꞊dhɛ, ʼnë ʼsɛɛnnë ˗nu ʼwaa pë ˗bhö ˗biang ʼka mɛ ʼkpii˗ ˮpiʋ̈. ꞊Ya kë ˗bhöpë ʼö ʼwo˗ ʼgü ˗suö ˗a ʼka ꞊dhɛ ˮbhaa ˗nu ʼdhö, ˗wa ʼgü ˗suö ˮpɛɛpɛdhö, kö ˗wo wo kɔngga ʼsü ʼdodo ˗wa ˗ma pa ˗së ʼka, kö ˗wo gun ˗naa ˗a ˗da ˗kɔ ˗dee ʼbha kë˗.
 
˗A ˗yiisiö ˗naa ˗mü ꞊dhɛ, pë ˗bhö ˮtʋ̈ng ʼgü, ʼnë ʼkö pë ˗bhö mɛ ˮgblʋ̈gblʋ̈ ˗nu ʼka, ʼya ʼdho ʼto˗ ꞊taama. ʼYii kë kë ʼmü, (kö ˗bha ꞊ya ga ˮkan) kö ˗bhöpë ʼdhɛ ʼö bha, ꞊ya ziö˗ ˗ta nü wo bha.
 
˗A ˮsɔɔdhu ˗naa ˗mü ꞊dhɛ, ʼyaa ˗së kö ʼnë ˗nu ˗wo dhiang zë pë ˗bhö ˮtʋ̈ng ʼgü, kö ʼyii kë kë ˗zë wo ꞊dhɛ ˮyi ʼö woo˗ mü, ʼö mɛ ˮwɛɛ ʼbha ˮsɔɔ, ˗a ˗dhɛ ˗sü ʼdhö.
 
˗A ˮsaɔdo ˗naa ˗mü ꞊dhɛ, ˗waa pö woo pë ˗bhö, ˗wo ˗ya wo zü ˗ta, ˗wo wo ˗gɛn ˮklʋ̈ kë.
 
˗A ˮsaɔplɛ ˗naa ˗mü ꞊dhɛ, ˗wo wo ˮyan naa˗ nu, ˗wo ˗dhɛ ˗ga wo ˗kuu ˮdhiʋ̈, ʼwa ʼdho mɛ ʼbha ˗ga.
 
˗A ˮsaaga ˗naa ˗mü ꞊dhɛ, ˗wo wo ꞊kwaa˗ ʼgü ˗kɔ ʼkun ʼtɛa˗ ˗bha.
 
˗A ˮsuesiö ˗naa ˗mü ꞊dhɛ, ˗wo wo ˗kɔ ˗da wo ˗de ˗kuu ˮdhiʋ̈ ˗dhɛ doseng nü˗ ʼgü.
 
˗A ˗kɔng do ˗naa ˗mü ꞊dhɛ ʼwa ʼdho ˗nëng paadhe kë˗. ʼNë ˗nu ʼwaa˗ kë ˮdhʋ̈ mɛ ˮgblʋ̈gblʋ̈ ˗nu ˮpiʋ̈. Mɛ ʼkpii˗ nü ˗a ˗dhɛ ʼdhö˗ ˗bha ꞊dhɛ ˗ya ˗nu ˗bha nu pë ꞊bhee ˮdhiʋ̈ ʼto ˮtʋ̈ng ʼgü. ˗A ʼdhɛ ʼö ʼwo˗ ꞊slɔɔ, ˗yö ˗mɔɔ ˗a ˗bha ʼö ˗kë ʼkpii˗ ˮiin ʼö ˗kë sɛɛnnë. ˗Yö ˗sü wü ʼö ˮtʋʋ ʼgü, ˗a ˗bha. Yö nü ꞊dhɛ ˗a ˗nu ꞊trɔɔn ˗kë ʼka ˗pë, ˮiin gbaɔdhe ʼdhö.
 
˗A ˗kɔng do ö ga do ˗naa ˗mü ꞊dhɛ, ʼnë ʼsɛɛnnë ˗nu nü ʼö ʼwo to ʼtɛa˗ ʼgü. ꞊Ya kë ˮdhʋ̈ ʼyö ꞊wa ʼgo nü ʼbha wo, wo ˮgblʋʋ ʼnë sɛɛnnë wo.
 
˗A ˗kɔng do ö ga ꞊plɛ ˗naa ˗mü ꞊dhɛ, ʼnë ʼsɛɛnnë ˗nu nü ʼö ʼwo dho ʼtɛa˗ ʼka ʼkɔ dheeˮ ʼgü, ʼyö ʼwo ʼkɔ dheeˮ (ʼmɛ ʼö pë ˗kpa ˗a) nuwɛɛ bho, ʼyö ʼwo nu ˗pia ʼka, ʼwo ˗dhɛ ʼö ʼwo pë ˗bhö ˗a ˗bha bha, ˗a ˗dhɛ ˗gblö.
 
Wɔkɔ ˗nu ˗kɔng do ö ga ꞊plɛ bha, ˗a ˗nu ʼklɔɔ˗ ꞊nɛ.
 
˗Kwaa ʼgü ma ˗së ʼka ꞊dhɛ wɔkɔ ˗nu ˮpɛpɛ ʼö ʼwo bha, ʼwii kë kë ʼnë ˗nu ˗wëëdhɛ bho ˗sü ʼka, ˮkɛɛ ˗yö ˗kë ˮdhʋ̈ kö ʼnë ˗nu ˗wo ˗tosɛa kë ˗kɔ ˗së dɔ. ˗A ˗gɛn ˗mü ꞊dhɛ: ʼtɔng˗ ˗blɛɛsü ˗waa ꞊plɛ ˗naa ʼö ʼwo˗ pö ꞊dhɛ mɛ ʼkpii˗ nü˗ ˗dhɛ ʼdhö˗ ˗bha ˗blɛɛsü kö ˗yö ö ˗kɔ ˮzu, ꞊ya ʼgo mü yö nü mɛ ˗blɛɛsü ʼka kö ˗yö ö ˗kɔ ˗da pë ꞊bhee ʼgü bha, ˗wa ˗zɔn ʼnë ˗nu ˗dhɛ ꞊dhɛ, mɛ ʼkpii˗ nü ʼö ʼwo ʼwɔn sü˗ ˗bha. Yö nü ʼwɔn ˗zɔn ʼka ʼka.
 
˗A ˗yaaga ˗naa ʼö ˗kë ꞊dhɛ ʼnë ˗nu ʼwa ʼdho pë ˗bhö ˗biang ʼka bha, ˗yö ʼnë ꞊klang˗ ˗kë ꞊dhɛ, ʼwɔn ˗nu ˮsiʋ̈ ˗ziö ˗naa ʼgü ˗sü ʼyaa ˗së.
 
˗A ˗yiisiö ˗naa, ʼö˗ pö ꞊dhɛ ʼnë ˗nu ʼwa ʼdho ʼto˗ ꞊taama pë ˗bhö ˮtʋ̈ng ʼgü bha, ˗yö ʼnë ˗nu ꞊klang˗ ˗kë ꞊dhɛ, ʼyaa ˗së kö ʼwɔn ˗nu ʼö ʼwo ˗kë mɛ ˗nu ꞊zinng ʼgü ˗wɔn ˗nu ʼka, ˗a ˗nu ˮtʋ̈ng ˗ya ꞊loo, kö ˗wo ʼto ꞊taama. ꞊Ya kë ˮdhʋ̈ kö ˗to ꞊taama ˗sü ʼö ʼwɔn ˗nu ʼgü, ʼwa ʼdho wo dhëëbho ˗a ˗bha; ʼyaa ˗së.
 
˗A ˮsɔɔdhu ˗naa ʼö ˗kë ˗dɔ dingdhö ˗sü ʼö pë ˗bhö ˮtʋ̈ng ʼgü ˗a ʼka bha, ˗yö ˗kɔ ˗mɔɔ mɛ ˗de ˮdhi ˗bha ˗sü, ʼö mɛ ʼyaa dhiang zë plëëˮ ꞊ëë dhö (˗waa ˗pö ˮdhʋ̈ kö ˗wa ˗pö ˗ziö ˗naa ʼgü ˗sü ʼka), ʼö mɛ ˗yö dɔ ˮdhi ˮtung mɛ ʼwɔn ʼsuaan˗ bho bha, nü ˗a draan˗ ˗sü ʼka.
 
˗A ˮsaɔdo ˗naa ʼö ˗kë ꞊dhɛ ʼnë ˗nu ˗waa pö woo pë ˗bhö ˗wo ˮyaannu bha, ˗ya ˗nu ˗draan ꞊dhɛ ˗bhöpë bha, pë ꞊bhlëë ˗sü ˗mü; ˗a ʼdhɛ ʼö dho kwa ˮdhi ʼyö kwa ˗bha ʼka. ˗A ˗wɔn ʼgü ʼyaa ˗së kö ˗wo dɔ˗ ʼka wo ˗gɛɛn kö ˗wa ˗bhö. ʼMɛ ʼö˗ ˮsaa˗ ʼgü, ʼü ˗bhöpë ꞊slɔɔ ꞊dhɔɔ, kö ʼbha˗ ꞊bhlëë ˗siö ʼpö.
 
˗A ˮsaɔplɛ ˗naa ʼö ˗kë ʼnë ˗nu ˮyan naa˗ nu ˗sü ʼka mɛ ˮgblʋ̈gblʋ̈ ˗nu ˗kuu ˮdhiʋ̈, pë ˗bhö ˮtʋ̈ng ʼgü bha, ˗yö ˗kɔ ˗mɔɔ mɛ ˗de ˗bha ˗sü nü˗ draan˗ ˗sü ʼka. ꞊Ya ʼgo mü ʼzü, ʼyö ˗kɔ ʼö mɛ dho˗ kë˗ ˗bha kö mɛ ʼya ʼdho mɛ ˮtʋ̈ng kë˗ mɛ ˗naa ˗bin ʼgü ˗wɔn ˗nu ʼgü, ˗a ˗draan˗ ˗sü ʼka ʼpö.
 
˗A ˮsaaga ˗naa ʼö ˗kë ꞊kwaa ʼgü ˗kɔ ˗kun ʼtɛa˗ ˗bha ˗sü ʼka bha, ˗yö ʼnë ˗nu ꞊klang˗ ˗kë pë ˗yaaga nü˗ ʼka. ˗A ˗blɛɛsü ˗mü, mɛ ˗nu ꞊blëë ˗ya ˗sü ʼka. ˗A ꞊plɛ ˗naa ˗mü ˗de ˗dho ˮsia˗ ˗sü ʼka. ʼYö˗ ˗yaaga ˗naa ʼö ˗kë zuëˮ ˗sɛa ˗dhɛ, ʼö mɛ ʼyaa kë ˮwɔwɔ ˗sü pë ꞊bhee ˗wɔn ʼgü, mɛ kpö ʼgü bha, ˗a ʼka.
 
˗A ˮsuesiö ˗naa ʼö ˗kë ꞊dhɛ ʼnë ˗nu ˗wo wo ˗kɔ ˗da wo ˗de ˗kuu ˮdhiʋ̈ ˗dhɛ doseng ʼgü bha, ˗ya ˗nu ꞊klang˗ ˗kë ꞊dhɛ, ˗a ʼdhɛ ʼö ü ˗gɔ kö yö nü ü ˗bha ʼka, ˗bhö ü ˮtʋ̈ng kë yö nü˗ ʼgü. Ü zuëˮ ʼya ʼdho bhɔ˗ mɛ ˗naa pë ˗bha. Mɛ ˗de ˗bha pë nü ˗së. ʼYö ˗wo ˗së ˗mɛ ˗nu ʼwo˗ ˮtan bho ʼwo˗ pö: « ꞊De ꞊bhaa ꞊sëë ʼi yaan, ʼi yaan, ꞊de ꞊bhaa ꞊së, mɛ ˗de ˗bha pë nü ˗së. »
 
˗A ˗kɔng do ˗naa ʼö ˗kë ꞊dhɛ ʼnë ˗nu ʼwa ʼdho ˮtʋʋ ꞊bhaa bho˗, ˮiin ˗nëng paadhe kë bha, ˗yö ʼnë ˗nu ꞊klang˗ ˗kë ꞊dhɛ ˗wo wo ˗de ʼkun zuëˮ yaa˗ ˗dhɛ ˗gɔ. ˗Wo wo ˗de ʼkun ʼpö kwan bho ˗sü ˗gɔ. ˗A ˗gɛn ˗mü ꞊dhɛ ˗nëng paadhe kë ˗kɔ ʼbha ˗nu ˗wo mü, ˗wo ꞊dhɛ ˗süsuɛɛ kë kë ˗sü ʼdhö. ˮKɛɛ kö ˗süsuɛɛ bha, kwa ʼzlaa˗ ʼnë ˗mü. ꞊Ya kë ˮdhʋ̈ ʼnë ˗nu ꞊wa wo dhëë bho˗ ˗bha, ʼyaa ˗së.
 
˗A ˗kɔng do ö ga do ˗naa ʼö ˗kë ꞊dhɛ ʼnë sɛɛnnë ꞊ya ʼto ʼtɛa˗ ʼgü, ˗yö ʼgo ʼnë ʼbha wo ö ˮgblʋʋ bha, ˗ya ꞊klang˗ ˗kë ꞊dhɛ ꞊ya kë ö ˮtɛɛbë ˗nu ꞊zinng ʼgü, ʼya ʼdho kë ˮnuaa ˗nuaa. ˗Yö ö ˗de ˗ta kɔɔ˗. ꞊Ya kë ʼko zë ˗sü ˗nu ʼka, ˗waa pɔn, ˗yö ö ˗de ˗ta kɔɔ˗, ˗yö ʼgo ö ˮtɛɛdo ꞊wlöö.
 
˗A ˗kɔng do ö ga ꞊plɛ ˗naa ʼö ˗kë ꞊dhɛ ʼnë sɛɛnnë nü dho pë ˮfiëë ʼka ʼkɔ dheeˮ ʼgü, ʼyö ʼkɔ dheeˮ nuwɛɛ bho ʼka bha, ˗yö ʼnë ˗nu ꞊klang˗ ˗kë ꞊dhɛ ʼnë sɛɛnnë nü mɛ ʼkpii˗ ˮdhiʋ̈ ˗ziö wo. ꞊Ya ʼgo mü, ˗ya ˗zɔn ʼnë ˗nu ˗dhɛ ꞊dhɛ ˗yö ˗së kö ʼwɔn ˗yö ʼto˗ ˗nu ˮyaan. ʼMɛ ʼö ꞊ya ʼwɔn ˗së kë ü ˗dhɛ ˗a ˗mɛ nuwɛɛ bho (˗a bho yaandhiʋ̈, ˗a bho ꞊dɛɛ, ˗a bho dhiaˮ).
 
16. Wɛn ˮyɔn kë ˗kɔ
 
꞊Wa wɛn zë, ˗a ˗sɔɔn ꞊ya ʼgo ˗a ˗bha ˮpɛɛpɛdhö, ʼyö˗ ˮflɩɩ˗ bha, ʼwo˗ ꞊loo gbɔ ʼgü, ʼwo˗ dɔ ʼka ˮsiʋ̈ʋ̈. ꞊Ya ˮgʋ̈, ʼyö˗ ˮyɔn ꞊ya bhɔ. ꞊Ya ʼgo mü, ʼyö ˗waa ꞊loo ˮwlʋ̈ʋ̈dhö ˗waa zɔn. ˮSanni ʼü˗ zɔn ˗sü zü bho kö ʼbha ˮyi dɔ ˮsiʋ̈ʋ̈ pë ˮwɛɛ ʼbha ʼgü zuëën˗ ˮwɛɛ ʼbha ˗ta. Wɛn bha ʼü˗ zɔn sië kö ˮyi ʼü˗ dɔ ˮsiʋ̈ʋ̈, ʼö ꞊ya bo ʼkun ˗sü ʼka bha, ü˗ ꞊loo sië wɛn bha˗ ˗ta ʼdɔngni ʼdongni. Wɛn ʼü˗ zɔn sië bha, ʼbha˗ ˗ga ꞊dhɛ ꞊ya ö ˮyɔn kë ˗tëkëtëkëdhö, ʼyö ʼü ˮyi ˮwɔ ˗sü bha, ˗a ʼbha ꞊loo˗ ˗ta, ʼyii˗ ꞊kaan˗ ʼka, ʼyii˗ ꞊kaan˗ ʼka, ʼyö to˗ ʼka ˮdhʋ̈ ʼyö˗ ˮyɔn ˗yö nu˗ ˗ta. ʼYö ʼü ˮyi ˮwɔ ˗sü bha˗ ʼbha ꞊loo˗ ˗bha ʼzü. ˗A ʼdhɛ bha ꞊ya ʼgo˗ ˗bha, ʼyö ʼü˗ ʼbha ꞊loo mü, ʼyö ʼü˗ ꞊kaan ʼka. ˗A ˮyɔn ꞊ya nu˗ ˗ta, ʼyö ʼü gbɔ dɔ ˗dee bho ˮsiʋ̈ʋ̈ ʼyö ʼü ˮyi ˮwɔ ˗sü ʼbha ꞊loo˗ ʼgü, ʼyö wɛn ˗gbo ʼö ˮwlʋ̈ʋ̈ dhö bha, ʼü˗ ꞊loo˗ ʼgü, ʼü ꞊kpadhü ˗ziö ˗a ʼgü, ʼyö ˮyi ˮwɔ ˗sü bha ʼö bhöö, ʼyö to ˗a ˮyɔn ˗bha. ʼYö ˗a ˮyɔn bha ʼü˗ kun, ʼü˗ ꞊loo ʼtɛa˗, ˮiin pë ˗loo ʼgü ˗pë ʼbha ʼgü.
 
ʼWo wɛn ˮyɔn ˗kë ˗kɔ ʼö˗ ʼgü, ʼyö bha.
 
17. ˗Wo mɛ tii saa˗ kë mü ꞊dhɛ?
 
˗Wo ˗mɔɔ ˗a ˗bha ʼö ʼwo˗ ˗kë ˮdhü ʼbha ʼö ˮbü ʼö ʼwo˗ ˗dhɛ gwɛ ˗a ʼka; gwɛ ʼö bha, ˗a ʼdhɛ ʼö ˮpɛ ˗sü ʼka ö ˗bha, ʼö˗ ꞊blüng tii ʼdhö ʼgo ˗sü ʼka˗ ʼgü, kö saa˗ ˗ya ʼgü. ˮKɛɛ ˗a ꞊blüng   nü ʼö ʼwo wo wo nɛa˗ ˗bha, ʼyö wo gun ˗naa ˗a ˗dhɛ yö˗. ˗A din ꞊ya kë ˗nɛɛ ˗sü kö saa˗ ꞊ya ʼgü. ʼYaa ˗nɛɛ ˗sü kö saa˗ ʼyaa˗ ʼgü. Saa˗ ꞊ya kë˗ ʼgü, ʼyö ʼü˗ ˗kan ʼü ˗ya ˮsiʋ̈ ˗ta ʼyö ˗gʋ̈. ʼYö ʼtɛa˗ ꞊wlü ʼö˗ ˗yɛ ʼdhö ˮkan ˗sü ʼkan ʼü˗ sü, ʼü sɛɛˮ ˮkɛan sü. ʼYö pë ˗yaaga ˗naa ʼö ˗kë ˮyi ˗loo ʼgü ˗pë do ʼö ʼyaa bhɔ ˗a do ʼka. ʼYö sɛɛˮ ˮkɛan bha ʼü˗ kpɔ ˮyi ˗loo ʼgü ˗pë bha˗ ˮdhiʋ̈, ʼyö ʼtɛa˗ bha, ʼü˗ zü dɔ˗ ˗ta. ʼBha˗ kë ˮdhʋ̈, ʼyö ʼpë ʼö ʼü ˗a ˗gʋ̈ bha, ˗a ˮyʋʋ bha ʼü ꞊loo ʼtɛa˗ bha˗ ʼgü. ˮSanni ˗yö kë ˮdhʋ̈, kö ʼbha ˮyi dɔ ˮsiʋ̈ʋ̈. ˮYi ˮwɔ ˗sü bha, ʼyö ʼbha˗ ꞊loo ˮyʋʋ bha˗ ˗ta; ʼbha ꞊loo˗ ˗ta, kö ü ˮyʋʋ ʼü pë ꞊loo sië˗ ˗ta bha, ˗a   sië sië ü ʼnɛɛ˗ ʼka. ʼBha˗ ˗ga ꞊dhɛ saa˗ ʼyaa˗ ˗bha ʼzü, ʼyö ˮyi ʼö sɛɛˮ ꞊wlöö pë ʼgü bha, ʼü˗ dɔ ˮsiʋ̈ʋ̈, ʼyö ꞊tɛɛ, ʼö ꞊tɛɛ, ʼyö ꞊bhʋ̈ʋ̈; ʼyö ö ꞊kpong ˗kë ˮpuu ʼka, ʼyö ʼü˗ bho ˮsiʋ̈ ˗ta ʼü˗ dɔ ˮsia˗. ˮKɛɛ kë ʼö˗ wo sië ˮdhʋ̈ bha kö wɛn ˮyɔn ˗yö ü ˮsɔɔ. Wɛn ˮyɔn ʼö bha ʼyö ʼü˗ ʼtɛa˗ ʼnë ˗yan ˗yaaga  . ꞊Ya ʼgo mü ʼyö ʼü ꞊kpong bha, ˗a ʼtɛa˗ yan do   ʼpö. ʼBha ü bo, ʼyö ʼü gbɔ do dɔ ˮsiʋ̈ʋ̈, wɛn ˮyɔn bha, ʼü ꞊loo ʼgü, ꞊kpong ʼü˗   bha, ʼü˗ ꞊loo˗ ˗ta, ʼü ˮdhü ˗ziö ˗a ʼgü, ʼü ˗ziö ʼgü, kö ˗yö ˮtɛa sië ʼpö ꞊nɔɔ sië. ꞊Ya bo ˮtɛɛ ˗sü ʼka ˮdhʋ̈, ˗a ˮyɔn ꞊ya ˮbhʋ̈ʋ̈, ʼyö saa˗ ʼö ꞊wlüü ˗vɔɔdhö, ʼyö ʼü pë kpa˗ ˮdhiʋ̈. ˗A ˮyɔn ꞊ya ˮbhʋ̈ʋ̈ ˮpɛɛpɛdhö kö ˗ya kë saa˗ ʼka. ʼYö ʼü ˗kluu ʼnë sü ʼü˗ bho˗ ˗ta, ʼü ꞊loo pë ʼbha ʼgü. ʼBha˗ ga ꞊dhɛ ˗a ˗kpɛa ʼö to bha, ˮyɔn ˗yö ˗tun ˗a ꞊wlöö, ʼyö ʼü pë kpa˗ ˮdhiʋ̈, ʼü ˮsiʋ̈ ˗ya ˗a ˗bha. ˮYɔn bha ꞊ya ˮbhʋ̈ʋ̈, ʼyö ʼü ü yeekë ʼzü ü˗ bho ʼü˗ ꞊loo ʼtɛa˗ ʼgü, ʼyö ʼü˗ ʼgü sa. ꞊Ya ꞊dhiëë, ʼyö ʼü˗ kpö ˗kë.
 
˗Wo mɛ tii saa˗ ˗kë ˮdhʋ̈.
 
18. ˗Wo ˗kaa ꞊wee ˗kë mü ꞊dhɛ?
 
˗Kaa ꞊wee kë ˗kɔ ˗yö ʼgbɛ.
 
Mɛ ʼbha ˗nu ˗wo wo ˗bha ˗kë dhuööga ʼö ˗ya ˗za dhö bha˗ ʼka. Yö mɛ ʼbha ˗nu ʼwo wo ˗bha ˗kë ʼgla˗ kpë ʼö ʼwo˗ ꞊pɛɛpɛɛ ˗a ʼka...
 
ˮKɛɛ ꞊ya kë dhuööga bha˗ ʼka, ʼyö ü˗ ˗kan ʼü˗ ˗ya ˮsiʋ̈ ˗ta, ʼyö ˗gʋ̈ ˮpɛɛpɛdhö. ʼYö ˗a ˮyʋʋ bha ʼü˗ ꞊loo ʼtɛa˗ ꞊wlü zua ˗sü ʼgü, ˮkɛɛ kö ʼbha sɛaˮ ˮkɛɛn ʼkpɔ˗ ꞊wlöö kö˗ sɛaˮ bha, ʼbha pë ˮfiëë dɔ˗ ˗gɔ. ʼBha ü bo˗ ˗kë ˮdhʋ̈ ˗sü ʼka, ʼyö ʼü˗ ˮyi ꞊loo ˮyʋʋ bha˗ ˗ta; ʼbha go mü ʼyö ʼü˗ ˮyi bha ˗a dɔ ˮsiʋ̈ʋ̈, ꞊ya ˮbhʋ̈ʋ̈, ʼyö ˗flʋ̈ ˮpuu ʼka, kö ˗ya kë ˗kaa ꞊wee ʼka.
 
˗Kaa ꞊wee kë ˗kɔ ʼö ʼdhö, ʼyö bha.
 
19. Dü ˗wɔn ˗yö ˗bhɔ tɛan˗ ˗bha
 
Dhɛkpaɔyi do ʼka kö n ꞊nimɔɔ ˮDhɛkpɛɛ Lepe ˗bha ʼnë ʼö ʼwo gun ˗a ˗dhɛ sië ꞊Madhi ʼyaa ö ʼflëë˗ ʼgü ˗Buakɛɛ, ʼyö ʼwo go˗ ʼka mü, ʼwo nu˗ ʼka ˮMaadhö ʼBlokɔngso Lepe ꞊pöö. Mang ˗dede a kë ˗dho mü ʼa ˗kpan ʼnë bha˗ ˗bha kö ˗a ˮdhi ꞊ya ta, ˗a ˮyan ꞊ya dɔ ˗gɛɛngdhö ziisü ʼka ꞊ni. Minë do ʼbha ˗yö ˗gun mü ˮzʋʋmi ʼka ʼö ʼwo gun˗ ˗dhɛ sië ˮGwëë Wlobɛɛ. ˗A ʼdhö, ꞊Madhi bha ˗a dhe ʼdhö, n ꞊nimɔɔ Lepe ʼdhö, ma ʼdhö, yi ˗gun ʼkɔɔdhö ˮyua ˗mɛ bha˗ ˮpiʋ mü.
 
˗A ˗ga ʼyö ˮGwëë Wlobɛɛ ʼö ꞊Madhi dhe dhɛaˮ kpɔ ʼö˗ pö: « N ˮna, ü ʼdhu ʼö ˗wɔ ya bhi nü ü ˗kɔ ʼdhö ˗a ˗bha. ꞊Dhɛ ʼö ˮdhʋ̈ ü kwaa˗ ˗zü. A ʼwɔn ˗dɔ ꞊dhɛ ꞊ya kë dü ꞊plöö ˗kɔ ˮʋʋ ˗kɔ ʼö˗ ʼgü, ˗wo dü ˗gɔ ˗ta ˗dhɔ. ˗A ˗kë ˮdhʋ̈ ˗sü bha˗ ʼgü, ꞊ya kë ka kpö ʼgü mü ˗wo mɛ ˗gɔ ˗ta ˗dhɔ ˗më nü˗ ʼka? Dɔ ˮgbɩɩ˗ kö ʼü ˮwɩ˗ ˗bha kö ʼnë ʼö ˗wɔ ya ˗a ˗gɔ ˗ta ˗yö ʼdhɔ kö ˗yö dha kwa ˗gɔ ˗dhe. ʼPë ˮʋʋ ʼpë ʼö bhaa˗ ˗pë ˗yö ˗dho ü ˗kɔ ꞊slɔɔ˗. » ꞊Dhɛ ʼö˗ pö ˮdhʋ̈, ʼyö dhebë ʼnë bha ʼö˗ pö ˗ya kë wo ˗gɔ mü, ˗wo mɛ ˗gɔ ˗ta ˗dhɔ ʼwëë˗ ˮgblü ˗yiisiö nü˗ ʼka. ʼMɛ ʼö ʼbhii˗ nu, ʼyö ʼü ˗bho do ʼdhö, wang ʼnë sɔ do waa˗ ʼwëë˗ ˮgblü do ʼdhö, ʼü˗ ˗nu nu. ꞊Ya kë ˮdhʋ̈ ʼbha za dhi˗ ʼka, dü ˗mɛ ˗nu ˗kpɛa ˗nu ˗wo ˗wɩ ˗a ˗bha. ˮSiasiabha kö ʼpë ˗nu bha Lepe ˗yaa ˗nu mɔɔ˗ ꞊dhɛ mɛ mɛ ˮyan ˮpɛɛn do gɔ zë. Kö ˮGwëë Wlobɛɛ ˗yaa ˗nu nu dhebë ʼnë bha˗ ˗dhɛ kö ˗yö ʼdho˗ ʼka. ʼYi gun˗ kë sië ˮdhʋ̈ bha kö ˗tɔ ˗dho ʼkɔɔdhö ˮtʋ̈ng ˗ya ꞊loo. ˗A kë ˮdhʋ̈ ˗sü bha˗ ʼgü, ʼyö ʼa pö Wlobɛɛ ˗dhɛ: « ˮYʋ̈ ˮbin ʼö˗ ꞊gbaan ʼma ya, dhebë ʼnë ʼö ya ˗yö ˗dho ʼgo˗ gɔ ʼka ʼmɛ ˮdhɛdhɛ suu ya˗ ʼka kö ˗yö ʼdho˗ ʼka ꞊Gööwlöö? » ʼYö Wlobɛɛ ʼö ö ˗kɔ ˗yɛ n ˗bha ꞊dhɛ ʼa dɔ n ˮdhi ˮtunng. ꞊Dhɛ ʼö ˗kë ˮdhʋ̈, ʼyö ʼyi yö ˮkpɛnng, ʼyö dhebë ʼnë bha ʼö to ʼkɔɔdhö mü.
 
꞊Dhɛ ʼö ˗kë ʼpö ꞊dhɛ ˮbin ˗yö ˗gun ʼma sië, ʼö ʼa gun ʼgo sië ˮkwanngdhɛ ʼö gun ˗ya ˗sü ʼka ꞊gblɛɛn ˗a ʼgü bha, ʼyö ʼa dho.
 
˗A ˗ta ˗dhɛkpaɔ tii ʼgü, ʼyö Lepe gbö do ʼö ʼwo gun˗ ˗dhɛ sië ʼBlɛɛzö ʼö nu n ˮpiʋ̈ ʼö˗ pö ꞊Madhi bha ˗a ˗wɔn ꞊ya see˗.
 
ʼYö ʼa ˗ziö ʼa dho mü, ʼyö ʼa Wlobɛɛ dhɛaˮ kpɔ ꞊dhɛ dhebë ʼnë bha ˗yö kë ˗dho ˗ee? ʼYö˗ pö ꞊dhɛ dhebë ʼnë bha ˗yö kë ˗dho dümɛ ˗naa ʼviɔng ʼgü ꞊Gööwlöö (n ˗ma ma ˗kɔ ˗blɛɛsü nü ʼö gun bha), ˮkɛɛ ʼö ꞊loo mü ˗a ˮtɛɛbë ˗nu ʼwii kë ˮwo ˗kɔ ˗ya pë ˗nu ʼö kë dho ˗a ˗nu ʼka bha, ˗a ˗nu ˗bha. ˗A ˗kë ˮdhʋ̈ ˗sü bha˗ ʼgü, ˗a ˗bha ö ˮdhiʋ̈ yeekë ˗sü kö ˗yö nu ˮMaa ꞊yën bha, ʼyö ˗a ˮtɛɛbë ˗nu ʼwo˗ to ˗ziaan ʼwo ꞊Madhi ˗takpɛadɔ do.
 
ʼA˗ ʼwɔn dɔ ˗dhɛ ʼö ˗bha ꞊dhɛ dü ˗wɔn bha ˗yö ˗bhɔ ˗bhɔ tɛan˗ ˗bha ʼyö bha.
 
20. ʼWɔn ʼbha fiëë˗ ˗yö ˗dhö ʼwɔn ʼbha ʼka
 
Gɔndënë ʼbha nü ʼü ˮflɛɛ yaa gü yaa ʼö gun ˗a ˗bha. ʼPë dosɛngsɛng ʼö gun ˗a ˗gɔ, ʼyö gun ˗a ˗bha ˗blɛɛ ʼka. ˮBhɛɛ ʼyaa gun ˗a ˗gɔ. ˮTʋ̈ng ꞊gban ˮpɛpɛ ʼgü, ˗yö ˗gun ö ˗dhü ʼka. ꞊Ya kë ʼyö ꞊ya ˗wëëdhɛ ˗wo ʼkpɔ ˗yaa pö: « ˗Zlan, ˗më ʼö ʼa ˗kë ü ʼka, ʼyö ʼü n ˗kë ˗wëëmɛ ˗nu ꞊gban ˮdhiʋ̈ ʼto ˗mɛ ʼka ꞊dhɛ ˗kɔ ʼö ya˗ ʼdhö? ʼBhaa n ʼsü do ʼmaa ʼgo ˮkpʋng ꞊taa ʼsa ˗ee ! ˮEke ˗më ˮdhiang suu ʼö ꞊ni ˗oo? » ꞊Ya kë, ꞊ya kë ʼyö ꞊ya ö ˗wo ʼkpɔ ˮdhʋ̈.
 
˗Dhɛkpaɔyi do ʼka, ʼyö gun ziö sië ˮbü ʼgü ʼPödhɛ ˮsɔɔ, ʼyö ˗kpan ʼmanggloo ˗dhü do ˗bha kö ˗a bhɛ ˗nu ˗wa ˗pëkë. ˮSiaabha ʼyö ö bha ˗blɛɛ bho mü, ʼyö˗ ˗ziö pë ʼgü ʼmanggloo ˗dhü ꞊wlöö mü, ʼyö ˗da, ʼyö ˗ya ʼmanggloo ˗bhö ˗sü ˗bha mü. ˗Blɛɛ ʼto ʼö˗ wo ˮsia˗ bha, ˗ya ˗kë ˮdhʋ̈ kö ʼya ʼdho ziö˗ ˮdhü bha˗ ˗bha ʼö ˗pɛ.
 
˗Yö ˗to ˮdhü ʼgü mü ʼyö mɛ do ʼbha ʼdhö nu. Mɛ ʼdhɛ ʼö bha, yö ˗zë ˗blɛɛ ˮwɛɛ ʼbha ˗ziaan ʼyaa gun˗ ˗bha kö ˗yö ˗nu ʼto˗ ˮbhɛɛ nü˗ ˗bha. ʼDhɛ ʼkö ˗kpan ˗blɛɛ bha˗ ˗bha ʼyö ˗ya ˮtan kë ˗sü ˗bha ꞊dhɛ ö piaˮ ˗ya dhi. ʼYö˗ pö: « ˗Zlan Ü ˗dhö ˗dedewo. ʼBha n kë ˗blɛɛ ˗da ˗mɛ ʼka ꞊dɛɛ... » ꞊Dhɛ yöo˗ ʼsü kö ʼö˗ bho, ʼyö ʼmɛ ʼö ˮdhü ʼgü bha, ʼö ˗gbla ʼö˗ pö: « N ˗bha ˗mü. ʼbha ʼdho˗ bho˗. » ʼYö ꞊lɔɔ ˮvaandhö ʼyö˗ ˮvlʋʋdɔ mɛ ʼdhɛ bha˗ ˗gɔ ʼö˗ pö: « ʼPë ʼö ya, ˗yö n ˗gɔ ˮdhʋ̈ dosengseng. » ʼYö ʼmɛ ʼdhɛ ʼö gun yöö˗ ʼsü bha ʼö˗ pö: « Bhi ˗zë ü ˗bha ˗yö ˗së ˗a do ˗ziaan ˗yö ü ˗gɔ, ma ˗zë ˗a ˮwɛɛ ʼbha ʼyaa n ˗gɔ. »
 
꞊Dhɛ ʼö ˗kë ˮdhʋ̈ ʼyö ˗blɛɛ dë ˗mɛ bha, ʼyö pö ö ˗de ˗dhɛ: « ˗A ˮdhiëng ya ʼsa ma ˗zë n ˗bha fiëë ˗yö ˗dhö mɛ ʼbha ˗nu ˗bha ʼka ˗wa ! ʼÖ ˮdhʋ̈ kö˗ ˗dhɛ ʼyaa˗ ˗bha kö n ˗din yö yën ˮdhiëng ʼgü ˗dhe ! »
 
21. Ga ˗wëësü ˗yö ˗dhö ˗ee?
 
ʼÖ gun kö yi ˗tun ʼsɛɛnnë, kö yi ꞊klang ˮdhiʋ̈, ʼyö ˮyua ˗yö n dheebhang do ʼbha ʼö ʼwo gun˗ ˗dhɛ sië ʼGwöö˗ ˗a kun. Yaaˮ kë ʼö˗ wo sië ˮdhʋ̈ bha, dü ˗mɛ ˗nu waa˗ ˮgla ˮbhlaa ʼgü, ˗wa bhiëëˮ ga dɔ ˗a bhɛaˮ. ꞊Dhɛ ʼö ʼGwöö˗ bha yöö ga ʼyö ˗ya ˮgbʋ bɔ ˗sü ˗bha. ʼÖ gun kë sië ˮdhʋ̈ bha kö mɛ ʼgbɛ ꞊wa ʼkɔ pa ˗a ˗ta, kö ʼnë ʼsɛɛnnë ˗nu ˗zë yi dɔ sië ˮkpɛnngdhö. Kö ʼGwöö˗ ˗ya pö sië: « ˗Ka kwaa˗ n ˗zü ˗dhe, ˗ka kwaa˗ n ˗zü ˗dhe. Kaa n zë ˗wa. ʼKa bhiëëˮ ya ˗a ˗kplü n bhɛaˮ ˮgbɩɩ˗ ˗wa ! ˗Kaa ˮpʋ ˗dhe ! Kaa n zë ˗wa ! ˗Më ʼö ʼa˗ ˗kë ka ʼka? » ʼAa kö ʼmɛ ˗nu ʼö ʼwo ʼkɔɔdhö mü, ˗a dhebë ˗nu ˗zë ˗ziaanwo kö ˮgbʋ nü ʼö ʼwo˗ bɔ sië. Kö˗ ʼwɔn ˗ya kë ˗wëëwëësü ʼka ꞊ni ! ꞊Dhɛ ʼö dümɛ ˗nu ʼö ʼwo ˗a ʼwɔn dɔ ꞊dhɛ ʼGwöö˗ yöo˗ ˗nu ʼtɔ pö, ʼyö ˗kë ʼGwöö˗ ʼnii˗ ˗pö ˗sü ʼka.
 
ʼWɔn bha ꞊dhɛ ʼö ˗kë ˮdhʋ̈, ʼyö ʼa ʼwɔn dɔ ꞊dhɛ ga ˗wëësü ˗yö ˗dhö.
 ˮYɩɩ ˗to ʼgü ˗wɔn ˗nu
1. ꞊Ya buu ˗da ꞊zloo ˗bha tele ʼgü ˮBükëmɛ do ꞊në ʼö dho ö gbö ꞊tuaabho ˗dhɛ ʼgü ˮkwi ꞊plöö. ˗Wa ˗dhɛ ˗Dekëyaa. ˗A ʼdho ˗kɔ ˗blɛɛsü ꞊në ʼö gun ˮdhʋ̈ bha. ˮKwi ˗naa ˗ga ˗pë ʼö ʼwo˗ televisiɔnng ˗kë bha, ʼyii ˗kpan ˗bha ʼnu do. ꞊Dhɛ ʼö ꞊ya ˗dhɛkpaɛyi ꞊plɛ ʼnë ʼbha kë ʼmü, ʼö˗ yeekë ˗dhɛ ʼyaa ꞊gblɛɛn ʼzü, ʼyö˗ gbö ʼdhö˗ ˗bha buu ˗dee dhɔ kö ˗yaa pö yöö ʼdho, kö ˗yö ʼdho˗ ʼka. ˗Aga, ˗dhɛkpaɔyi do ʼka, ʼyö˗ ꞊da ʼdhö ˗gapë bha˗ ˮdhi ˗pu ˗dhɛ kö ˗ya ˗ga. ˗A ˗gɛn ˗mü ꞊dhɛ kö mɛ ꞊plɛ ʼö ʼwo bha ꞊në ꞊wa ʼto ˮkwanngdhö. ˗Dekëyaa ˗yö ˗gun ʼpë bha ꞊në˗ ˗ga sië kö ˗a ꞊da ˗yö ꞊gbauu (pë ˗kpa ʼgü ˗kɔ) ʼgü, ʼyö ꞊zloo gɔn ʼkpikikpiki ˗ziisi ʼö ˗wo ʼpë bha˗ ʼgü. ˮSia˗ ˮsia˗ bha, ˗Dekëyaa bha ꞊ya ö ˗de yö ˮbü ʼgü. ꞊Ya ziö ˗kɔnngkɔnngdhö ꞊ya ʼdho ö bha buu bha ʼsü˗ kö ʼö˗ ʼgü  , ˮiin kö ʼö ˗dee ʼgü yaanˮ bho. ˗Wa ˗pö ˗zo ˗ya ʼka ʼyaa ziaan ˗së bho mɛ ʼka. ʼGbuuu˗! ꞊ya buu ˗da ꞊zloo ˗bha tele ʼgü; ˗yaa tele ʼwü ˗trënkëntrënkëndhö. ˗Dekëyaa ꞊ya ö ˗de kë ˗dedewo yaa ꞊tɔn. ˗Dho ˮkwi ꞊plöö ˗sü ˗yö ˗së ˮkɛɛ ʼwɔn ʼgbɛ ꞊në˗ ʼgü. ˗Dekëyaa ʼyii ꞊zloo bha ꞊slɔɔ, ˮkɛɛ ꞊ya ʼgo mü ꞊ya mɛ ˗naa ˗gapë ʼwü. 2 Dhebë do ʼö˗ ˗bha wun ʼdhö ˗gʋ̈ ꞊dheglizë ʼgü
Mɛtii ˮsɛ do ʼbha ˗yö mü ˗wa ˗dhɛ Kamörunö. ˗Zlaan ˗kɔ do ʼbha ˗yö ˗dhɛ bha˗ ʼgü, ˗a ˗mɛ ˗nu ˗waa pö woo ʼsëë˗ bho, ʼyö ꞊wa ˮkwi ˗naa ʼpë ʼwo˗ ˗dhɛ buzi bha, ˗waa dɔ, ʼyö ʼmɛ ʼö ˮdhʋ̈ ꞊ya ʼwaannu ö ʼgu ˗ta kplɛngkplɛngdhö ꞊ya ö ˗bha ˗gban ö ˗gɔɔdhö, ꞊ya ö ˮyan ta kpɛngkpɛngdhö ꞊ya ˗ya bhɛaˮ ˗sü ˗bha. Busi bha ꞊ya yën, ʼyö ˗Zlaan ˗gɔ ˗mɛ ʼkpii˗ ˗yaa pö mɛ ꞊gban ˗wo wlüüˮ. ˗A ˗gɛn ˗mü ꞊dhɛ yöö do ꞊në ʼö buzi dhuuˮ ˮtʋ̈ng dɔ. ˗Kaaga, ˗dhɛkpaɔyi do ʼka, kö dhebë do ʼbha bha ꞊ya ö bha wun ˗lö ꞊gblɛn ꞊gblɛn ʼka ˗së ʼka, ʼyö dho ˗Zlaan ˗dhɔkëgükɔ bha˗ ʼgü. ˗Dhɛkpaɔyi bha, ˗yö ˗gun ˗Zlaan ˗dhɔkë ˗dhɛkpaɔyi ʼkpii˗ ˗dede ʼka. Dhebë bha ʼyö ʼpë bha dɔ, ʼwaannu ʼö dho˗ wo bha, ʼyö˗ ˗bha wun ga do ʼdhö ˗pö ˗a ˗de ˗a buzi bha˗ ˗ta, ˮkɛɛ kö ʼyaa˗ ʼwɔn dɔ. Wun bha ʼyö ˗ya ˮgʋ̈ ˗sü ˗bha. ˗A ꞊fii ʼö ˗ya ˗a ˗gɔ bha, ʼyö ˗kë ʼgü ˗së ˗dedewo. ʼYö ˗kë ʼgü ꞊dhɛ ˗Zlaan ꞊në ꞊ya lɔɔ, ꞊ya nu dɔ ö ˮsɔɔ bha. ˗A ˮdhia ˗ma ʼgü ˗kɔ yaa ʼgü yaa bha˗ ˗wɔn ʼgü, ʼyö ˗ya bhɛaˮ ˗sü ˗bha ö faan ꞊gban ʼka. ꞊Dhɛ ʼö wun ga bha ʼö to klöö˗, ʼyö˗ ʼwɔn˗ dɔ ꞊dhɛ pë ʼbha ˗yö ʼma sië ö ˗gɔ ʼka. ʼYö˗ pö ö ˗de ˗dhɛ: «Kwaa ʼdho, dügɔmɛ ꞊në ꞊lɔɔ ya, ˗Zlaan ʼyaa ˗mü» ꞊Dhɛ wun ga bha ʼö ˗gʋ̈, ʼö yö˗ ˗gɔ ga ˗bha ˗dhɛ ˗dede ʼgü, ʼyö ö ˮyan ˗pu, ʼyö˗ ˗dhɛ yö ꞊dhɛ ö bha wun ꞊në ˗gʋ̈. ˮGbɩ ˗gbɩ kö ꞊ya ˮkwɛɛ ʼsü ˮgbla ˗sü ʼka; ꞊ya yö ˮkpɛnng. ˗Gbluuuu, ˮsuʋ̈ ꞊ya ˗da mɛ ꞊gban ʼgü. ˗A ˗kpɛɛ ˗nu ʼdhö, Pasitëë ʼdhö, ˗a ˗nu ꞊gban ꞊wa zun ˮkpɛnng. ˗Yö ˗kë ˗a ˗nu ʼgü ꞊dhɛ Satan waa˗ ö ꞊keng˗ ˗mɛ ˗nu ꞊në ʼö ꞊wa ˗da ˗Zlaan ˗kɔ ʼgü, kö ʼwo ʼwɔn bho˗ wo ʼgü bha. ˗Zlaan ˗dhɔkë ˗sü ˗yö ˗së, ˮkɛɛ ˗a ˗dhɔkë ˗kɔ suu ꞊në ꞊ya kë ꞊dɛɛ ʼgbɛ ˗dedewo. ʼFlanngsü ꞊dhadio
3 Telefɔngdhö ꞊ya mɛ ʼgbɛ ˗tama
˗Mɔɔsiimi do ꞊në ʼö gun sɔ ˮvɛdhɛ bho (sɔ pase) sië. Sɔ ˮvɛdhɛ ˗bho ʼka ˗pë ʼdhɛ ʼö ˗kë kwi ˗nu ˗bha ʼka, ʼö ʼwo˗ ˗gban kuranng ˗bha bha, ʼyö gun˗ ˗gɔ. ˗Mɔɔsiimi bha ˗yö ˗gun sɔ ʼö˗ ˮpasɩ bho bha, ˗a ˮyɛ sië kö ʼpë bha ˗yö dɔ sië˗ ˮsɔɔ mü. ˗Aga ʼyö˗ ˗bha tiootioo (telefɔngdhö) ʼö gun˗ ˮsɔɔ ʼtablë ˗ta mü bha, ʼö ˗ya ˮwɩ ˗sü ˗bha. Ö ˗kɔ ˮpʋ ʼkö˗ bho, ʼö˗ ˗da sɔ ˮvɛdhɛ ˗bho ʼka ˗pë ˗ta bha, ˗ya kë˗ ʼgü ꞊dhɛ tiootioo ʼdhö, ˗yaa ʼsü ˗yaa ꞊nëng ö ˮtʋ ˗bha. Mɛ ʼka dɔ bha ʼmɛ bha ꞊ya ö ˗de ꞊piaa. Mɛ ʼgbɛ ˗dhɛ ˗wo ʼpë ˗nu bha ˗a ˗nu ˗bha ꞊dhuëngdhɛ ʼgü ꞊dɛɛ. Kimse Etiɛnë
4 ˗Zlaan ˗kɔ ʼyaa ꞊mɔɔ ꞊kwanmɛ ˗bha ˗ee? Dhebë ʼnë do ꞊në ꞊ya kë ʼyö ꞊kwanmɛ ꞊ya nu ˗a ˗bha glɔɔ ꞊kwaan˗. ꞊Ya ʼwɔn ꞊gban kë kö ʼö ˗kpan ˗bha ʼköö ʼkun, ˗a ˗kɔ ʼyaa ꞊mɔɔ˗ ˗bha. ˗Dhɛkpaɔyi do ʼka ˗a ˗nu ˗gɔ ꞊dheglizö ʼgü, ʼyö Pasitëë ʼö˗ ˗dhɛ mɛ ʼgbɛ ʼbha ˗gɔ kö ˗wo ˗Zlaan ʼtɔ bhɔ, ˮkɛɛ ʼdodo ʼka. Dhebë ʼnë bha ʼyö ˗ya bhɛaˮ ˗sü ˗bha ö bha ˗Zlaan ˗dhɛ ʼö˗ pö: «ʼYatanna, ü nuwɛɛ; ü kë ˗wɔn ˗yö ˗së. Bhi ꞊në ʼü ˮyua bho mɛ ˗nu ˗bha; ʼü ˗wëë bho mɛ ˗nu ˗ta. Ü ˗kɔ ˗yö ˗mɔɔ ʼwɔn ꞊gban kë ˗sü ˗bha, ˮkɛɛ ʼwɔn doseng ʼö ü ˗kɔ ʼyaa ꞊mɔɔ˗ ˗bha, yö ˗mü ꞊kwanmɛ ʼkun ˗sü ʼka. Ü ˗kɔ ʼyaa ꞊mɔɔ ꞊kwanmɛ ˗bha tongtongdhö. ʼYaa yö ˗zë ʼka, ü ˮgbɩɩ˗. ʼMa ü ʼtɔ bhɔ Yezu ʼtɔ ʼgü.» ꞊Dhɛ ʼkö˗ pö: ü ˗kɔ ʼyaa ꞊mɔɔ ꞊kwanmɛ ˗bha, ʼyö mɛ ʼgbɛ ˗dhɛ ʼwo ˗dhɛga wo ˮyan ˮgʋ̈nggü kö ʼwo˗ ˗ga ˗së ʼka ʼwo˗ dɔ. Pliɛɛ bha ꞊dhɛ ʼö yën, ʼyö Pasitëë ʼdhö˗ ˗dhɛ ˮgʋ̈ngta ʼö˗ dhɛaˮ ʼkpɔ. ʼWɔn bha ʼyö ziö˗ ʼgü ˗Zlaan ˗a mɛ bha˗ ˗dhɛ. ꞊Dhɛ ʼö ˗kë ˮdhʋ̈, ʼyö Pasitëë bha ʼö pliɛɛ ˗kë ˗a ˗bha ʼka. ˗Kaa ʼwɔn dɔ ꞊dhɛ ꞊kwanmɛ bha, ˗yö ꞊kwan ˗bho ꞊dimasi ʼö dhebë bha ʼö dho˗ ʼka ˗Zlaan ˗kɔ ʼgü bha ꞊në˗ ʼka. ˮKɛɛ ˗Zlaan yöö˗ ˗bha ꞊kwan bho ˗dhɛkpaɔyi bho ˮgblʋʋ. ꞊Dimasi ʼdhɛ bha, ʼyii kë ʼdho ʼbhlaadhɛ bha˗ ʼgü. ˗Dhɛkpaɔyi ʼö dɔ ꞊dimasi bha˗ ˮpiʋ̈, ʼö ˗kë tɛnngyi (˗tɛɛdhɔɔyi) ʼka bha, ʼyö ꞊kwanmɛ bha ʼü nu ʼbhlaa˗. ˗A glɔɔ ˮkan ˗sü ꞊në ʼö ˮgbɩɩ˗, kö dhebë ʼnë bha˗ ꞊gɔn ꞊ya bɔ˗ ꞊taama ˗yaa ʼkun. ꞊Dhɛ ʼö ˗kë ˮdhʋ̈ ʼyö ʼwɔn ꞊slɔɔ ʼgü ꞊dhɛ ˗Zlaan ˗kɔ ˗yö ˗mɔɔ ꞊kwanmɛ ˗bha. Pasitëë ʼSita
5 ˮSɛ do ˮkɛɛ ˗a ˗ta ˗wo ʼyaa do
ˮKɔdivua ʼnë do ꞊në ʼö dho Mali. ˗Wo ʼö Mali ˗mɛ ˗nu ʼwo˗ pö bha ʼyaa˗ ʼgü ma. Aga ʼyö dho ˮdhɔɔkɔ do ʼgü, ˗du ˮyɔn ʼwo˗ ˗dhɛ ˮkwi ˗wo ʼgü ʼbëë˗ bha, ˗a ʼdhɔ ˗dhɛ ʼgü. ꞊Dhɛ ʼö ꞊loo mü, ʼyö˗ pö ʼdhɔɔkɔ ʼgü ˗mɛ ˗dhɛ: «A ˗nu ʼbëë˗ ʼdhɔ˗.» ʼYö ʼmɛ bha ʼö ꞊niëë ö ˗gɔ ˗zü mü. ʼYö ꞊slëë ʼgü ʼö ˗dhɛ ˗ga ʼö pë ˮwɛɛ ˗zɔn. ʼYö go ʼmü ʼö˗ ˮwɛɛ ʼbha ˗zɔn. ꞊Dhɛ ʼö ꞊yɔɔn mü, ʼyö˗ zuëˮ ga ʼö˗ pö ˗dhɛ ˗yö ˗dhɛga ˮyi ˗kë ˗sɛa ˗pë ʼö ˮkwi ʼdhö˗ ˗dhɛ kɔnngziölatëë bha˗ ʼgü; ʼyö ʼpë bha ʼö˗ ˗zɔn, ˮkɛɛ ˗a ˗zo ʼyaa˗ ʼka ꞊dhɛ ʼyö bha. ꞊Dhɛ ʼö ˗kë ˮdhʋ̈, ʼyö ˮkɔdivua ʼnë bha ʼö˗ pö: «˗Aan, yöö ˗dede bha.» ʼYö Maliɛn mi, ˮdhɔɔdɔmɛ bha ʼö˗ pö: «ʼYö ʼbhaa˗ pö ʼbɛɛri, ʼyö ʼü˗ pö ʼbëë˗. ˗Wa ˗dhɛ ʼbɛɛri. ʼwaa˗ ˗dhɛ ʼbëë˗.» Ka ˗bha ʼka mɛ ꞊plɛ bha de ʼö tɛanwɔn (gaadee) ʼdhö˗ ˮpiʋ̈? Perɛzë (  mi) 6 ˮTupasë waa˗ ö dëmɛ
Mɛ do ʼbha ꞊në ʼö ʼgbɛn˗ do ʼdhö gun˗ ˗gɔ. ˗Wa ˗dhɛ Wlɛɛˮ. ˗A ˗bha ʼGbɛn˗ bha ˗wa ˗dhɛ ˮTupasë. ˮTupasë bha, ˗yö ˗gun ʼgbɛn˗ ˮwlaasü ˗dede ʼka. ʼGbɛn˗ suu ʼö ʼwo˗ ˗dhɛ ˗glɛngdë ˗a ʼgbɛn˗ bha, ʼyö gun˗ do ʼka. ˗A dëmɛ ˗yaa ˗ya ˮbü ˗bha kö ˗yö wü ʼkun, ʼyö ꞊ya ö yeekë, ꞊ya nu ö yun ˗zë  ˗ ö dëmɛ zü ˗bha. Yi ꞊gban ˮpɛpɛ ʼka, ʼyö gun ˗a kë ˗yë ʼka. ʼWɔn bha, ʼyö˗ dëmɛ ʼgü kun. ˗Dhɛkpaɔyi do ʼka ʼyö ʼwo dho ˮbü. ˗Yö ˗gun ˮdhʋ̈ ˗nɛɛ ʼgü kö ʼpë ʼö din˗ ʼdhö˗ kë sië mɛbhɩɩdhe ʼka, ꞊ya dɔ ʼya˗. ˗Aga ʼyö ˮsɔɔ ʼkpikikpiki do ʼö gun ziö sië, ʼyö Wlɛɛˮ ʼö ˮTupasë ˗ya ˮsɔɔ bha˗ ˗bha. ˮTupasë ʼyii ö ˗de sëë ˮwɛɛ ʼbha bho. ˗A ˗ya ˮbü ˗bha ˗sü ꞊në ˮgbɩɩ˗ kö ꞊ya ö yeekë ꞊ya nu ö yun  ˗ Wlɛɛˮ zü ˗bha. ʼWɔn bha ʼma yaa ʼö˗ wo Wlɛɛˮ ʼka bha, ʼyö˗ pö ˮTupasë ˗dhɛ: «ˮTupasë, ꞊ya dhi. Ü˗ ˗kë ˗së. ˮKɛɛ ˗a ʼwɔn dɔ˗ ʼka ꞊dhɛ bhi ꞊në ü ˗bha ʼdhö ˮgbɩɩ˗. ˗A ˗gɛn ˗mü ꞊dhɛ bhi ꞊në ʼö ʼbhaa baa ˗sɛa ˗bhö wɛn ʼka. ꞊Ya ꞊gbɔɔn ma ˗zë a ˗dho ma pë ˗bhö.» Dhiang bha Wlɛɛˮ ʼö ö bo˗ zë ˗sü ʼka yi bha˗ ʼka ˮTupasë ˗dhɛ, ˗yö ˗kë mü ꞊dhɛ, ʼyaa kë ʼmü ꞊dhɛ ˗ee, ꞊ya kë ˮTupasë ˗gɔ ꞊dhɛ ˮgblëë˗ go ꞊fii ʼsü˗. ꞊Ya ˗kpan wü ˗bha ʼyaa˗ ˗bhawɔn ʼto tongtongdhö. ʼYii kë˗ ʼkun ꞊kö ʼyaa ö kwaa˗ ˗zü. ˗Yö ˗kë wü ˮdhiʋ̈ʋ̈˗ ʼka oo, ꞊yɔɔn ꞊në wo˗ ˗bha. ˗A suu ˗yö ˗kë ꞊dhɛ mɛ ʼbha ˗nu ʼdhö. ꞊Gee ˮkɛɛ ˗sü ꞊në ˗naa pë ˗bhö. ʼBha˗ ˗naa ʼwɔn kë ˮlɛɛdhö ʼyaa ʼdho˗ ˗nu ꞊gwinng˗ ˗Dua Dhifɔnngsü
7 ˮKɔdivua ʼnë do ꞊në ʼö dho ꞊klang˗ kë˗ Modhitani
ʼNë bha ˗wa dhɛ Benoa. ˮSɛ bha ʼgü ˗mɛ ˗nu dhiang zë ˗kɔ waa˗ kwa ˗bha ʼyaa do. ˗Dhɛkpaɔyi ˗blɛɛsü bha, ꞊dhɛ ˗wa ˗da ꞊klang˗ ʼkɔɔdhö, ʼyö ʼmɛtrë ʼö ˗ya mɛ ˗nu ˗dhɛ ˗sü ˗bha kö ʼmɛ ʼyii nu ꞊klang˗ ˮdhiʋ̈ ʼö˗ ˗mɛ dɔ. ʼMɛ ʼdhɛ ˗yaa ʼtɔ pö, ʼyö˗ ˗mɛ ˗yaa pö: ꞊misiee. ʼYö˗ zü bho ʼö˗ pö: ʼPiɛɛ˗, ꞊misiee. ʼPɔlë, ꞊misiee. Bɛɛtinö, ꞊misiee. ʼBɛnë oitö, ˗suaa. Mɛ ʼbhaa ˮwɩ. ʼYö dho mɛ ˗dhɛ ˗sü ʼka ˮdhiʋ̈. ʼZan˗, ꞊misiee. ʼYö dho˗ ʼka ˮdhʋ̈, ˮdhʋ̈, ˮdhʋ̈. ꞊Dhɛ ʼö ö bo, ʼyö ʼKɔdivua ʼnë bha ʼö ö ˗kɔ ˮdhiʋ̈ ꞊wlüü, ʼö˗ pö: « ꞊Misiee, ʼmii n ʼtɔ ma ˗wa!» ʼyö ˗gɔmɛdë ʼdhö˗ pö ˗dhɛ ˗wo ü ˗dhɛ ꞊dhɛ? ʼyö˗ pö: ˗wo n ˗dhɛ Benoa. ʼYö˗ pö, kö ʼma˗ pö ʼnu. Bhi ꞊në ʼwo ü ˗dhɛ Bɛnë Oitö bha. ꞊Bangba ʼBakadhi
8 ˗Yö ˗gun ˮpiʋ̈ ʼö ga kö waa˗ ö bha dhebë ʼwo ʼdho ꞊geebɔɔ
Gɔndë do ꞊në ˗a ˗bha dhebë ˗wɔn ʼdhö ꞊see ʼpödhɛ do ʼgü Gigloo. ˗A ˗wɛɛbho ˗yi bha, ʼyö ʼmɛ bha ʼö ˮgbʋ bɔ ʼö˗ pö yöö ö ˗de zë kö wɛng ʼwo ʼdho do. ˗A ˗gɛn ˗mü ꞊dhɛ ˗ya ˗pö ö bha ˗tosɛa ˗yö ˮdhiʋ̈ ˗bhlɔɔ ʼyaa ʼdhö ʼzü. Mɛ ꞊gban ꞊wa ˗gban ˗a ˗bha kö ˗yö ö ˗zo ˗gban ꞊wa ʼkɔn˗ ʼka. ˗Dhɛ bha˗ ʼgü, ˮsɔdha ˗kɔ ꞊kpaɔ do ʼö ˗kë ʼmɛ bha ˗a ˗bha ʼkɔ ˮdhi ʼgü mi do ʼka, ˗yö ˗gun mü. ˗Aga ˮfɔngfɔng ˗da kö bho˗ ʼgü, kö ꞊ya wlüüˮ ˗yaa pö: «˗Ka ka kwaa˗ ˗zü kö ʼpë ʼö yöö˗ kë ˗ya kë. ˗Yaa pö yöö ö ˗de zë, ˗ya zë ˗yö ʼdho ö bha dhebë ꞊keng˗.» ꞊Dhɛ ʼö ˗kë ˮdhʋ̈, ʼyö ʼwo wo ꞊kwaa˗ ˗zü. Ziö ʼö˗ wo, ʼyö ö ˗gɔ dɔ ˮyi ga ʼkpii˗ ʼö ʼpö˗ ˮsɔɔ mü ʼwo˗ ˗dhɛ N ʼzo˗ bha, ˗a ꞊bhaa ˗zian ʼka. ˮSuʋ̈ ꞊ya ˗da mɛ ꞊gban ʼgü. ʼYö mɛ ˗nu ʼwo˗ pö woo ziö˗ ꞊keng˗, kö ˮsɔdha gɔn bha ꞊ya ˮgbla mɛ ꞊gban ˗ta ꞊dhɛ mɛ ga do ʼya ʼdho pö ʼö ʼdho ʼmɛ bha˗ ꞊keng˗. ˗A ˗kë ˮdhʋ̈ ˗sü ʼgü, ʼyö mɛ ꞊gban ʼdhö ʼyaannu. ꞊Dhɛ ʼö˗ ˗dhɛ ʼdhö ꞊gwëë ˗dedewo, ʼyö mɛ ga ʼbha ʼwo ꞊bhɛɛ ˮsɔdha gɔn bha˗ ˗dhɛ kö ʼwo ʼdho wo bhɔɔˮ bho ˗dhɛ ʼgü ˗a ꞊keng˗. ʼYö ˗wɩ ˗a ˗bha. ʼMɛ ˗nu bha ʼwo dho, ˗wo ˗kpan ꞊Duesɔn ˗bha kö ˗yö ʼgbaannu sië ˮyi ˮkpʋng ˮdhiʋ̈, ˗yö ˮyi ˗ta ˗ga sië zuudhö. ˗A ˗gɛn ˗mü ꞊dhɛ ˗yö ˗gun ˮdhʋ̈ ˮyi pa ˮtʋ̈ng ʼgü, kö ˮyi ˗ta ꞊ya ˗wɔ ˮwɛ mɔngdhö ˗ziisü ʼka ꞊ni. ʼYö ʼwo˗ pö˗ ˗dhɛ: ꞊Duesɔn, ʼbha ʼdho ü ˗de zë˗. ˗Kwa ʼdho ˮkwanngdhö. ˗A ˗pö ˮdhʋ̈ ˗sü ꞊në ʼö ˮgbɩɩ kö ꞊Duesɔn ˗yaa pö: «Nu ʼö ʼka wo ʼyö ˗kë, ʼyaa zë˗ ʼka, ˗a ˗dho ˗pö ˮyi ya ꞊bhaa ʼa n ˗de zë. ˗De zë ˗dhɔ ˗dede ˗yö ˗gun n ʼgü, ˮkɛɛ ꞊dhɛ ʼö ʼka˗ pö ˮdhʋ̈, ʼma˗ ma; ˗kwa ʼdho ˮkwanngdhö.» 9 ˗Yö ˗kë ʼgü ꞊dhɛ gɔ ˗kpɛɛ
˗Kwɛɛnë do bha ˗wa ˗dhɛ ʼDunmaagɔn. ʼDunmaagɔn bha, ʼyii ˗wo ʼBiya do. ˗Ziaanwo, ʼyii ˗wo ˮkwi ꞊plöö ˗dhɛ ˮwɛɛ ʼbha ʼgü do. ˗Aga ʼyö˗ gbö ʼdhö nu˗ ʼsü˗ kö ʼwo ʼdho ʼBiya, kö ˗ya ˗dhɛ dɔ. ʼDho bha ꞊në ʼö ʼwo gun wo sië, ʼyö ʼwo dho ʼwo ꞊loo ˗kpinngga ˮgbɛɛ ʼö ʼwo to˗ ˗ta ʼwo ˗wo ʼBiya bha˗ ˗ta. ʼKpinngga bha gɔ ˗nu ʼö ʼwo ʼgo sië mɛ ʼdho ˗zian ʼka, ˗a ˗nu ˗bha ˗yö ˗deta. ʼYö ʼmɛ ˗nu ʼwo ʼgo sië ˗a ˗nu ʼdho ʼzian ʼka ʼpö, ˗a ˗nu ˗bha ʼdhö ˗deta. ˗A ˗wɔn ʼgü, gɔ ʼyaa ˗gban ʼkwëë˗. Gɔ ˗nu ʼwo ʼgo sië ˮpɛɛn do ʼka, ˗wo ˗to ˗kɔ ˮpɛɛn do bha˗ ˗ta. ˗Wo ˗mɔɔ ˗bha ʼwo go wo ʼko ˗nu ꞊taama ˗biang ˮgbɩɩ˗ ˗dede ʼka ʼwo ˗ziö ʼka wo ʼko ˗ta. Gɔ ʼö ʼDunmaagɔn ˗nu ʼwo gun˗ ʼgü bha, ˗yö ˗gun gɔ ˮgblʋ̈gblʋ̈ ʼö mɛ ˗kaɔng ˮsaɔplɛ ˗nu sü, ʼwo˗ ˗dhɛ ˮkwi ˗wo ʼgü ʼkaa˗ bha˗ do ʼka. ʼDunmaagɔn ˗zë ˗yö ˗gun ˗ya ˗sü ʼka gɔ fönɛtrë ˗bha. ˗Kpinngga bha ꞊në ʼDunmaagɔn ˗naa gɔ ʼdhö ꞊loo˗ ˗ta. ˗Dhɛta ꞊ya dɔ dinngdhö gɔ ʼgü. ʼDunmaagɔn dho ˮkan ö ˗ta kö gɔ ʼnë sɛɛnnë (ʼdɛdɛ) do ʼbha ꞊ya nu ꞊ya ziö ˗nu ˗ta ˮwɛ ˮviʋʋ˗ dhö ö ˮtruu ˮwɩ ˗sü ʼka panpaan, panpaan, panpaan. ʼA, kö ʼDunmaagɔn ꞊ya ˮgbla ˗yaa pö: «ʼAaa, ˗ka ˗dhɛ ˗ga ˗wa! ˗Ka ʼklɔɔwɔn ʼkpii˗ ˗ga! Gɔ ʼnë sɛɛnnë (ʼdɛdɛ) ya, ˗kaa ˗ga ʼö ˗ziö ö ꞊dhoo ˗ta ya! ʼMa zetɔngdhe. ʼPë ʼkö ʼyii kë ꞊kö ʼkpii˗ ʼö˗ ˗gɛn ʼdhö ˮgbɩɩ˗ ya, ꞊ya kë ꞊diö ꞊dhɛ ʼö ꞊dhoo ya˗ ʼdhö, ˗yö ˗dho kë ʼwɔn ˮgbɩɩ˗ ʼka ʼsa ˗wa!» ʼYö mɛ ꞊gban ʼdhö ꞊wɛnng ˮyɩɩ˗ ʼgü. ˗Yö ˗kë ʼDunmaagɔn ʼgü ꞊dhɛ gɔ ˗yö ˗kpɛɛ ꞊dhɛ mɛbhɩɩdhe ˗yö ꞊kpɛɛ. 10 ˮSɛ do ˮkɛɛ˗ ˗tawɔn ʼyaa do
꞊Klang˗ do ꞊në ʼö gun ˗Buakɛɛ ˮKwi waa˗ Mɛtii ˗nu ꞊gban ˗bha˗ ʼka. Kwaa˗ ʼnë ˗nu ʼö ʼwo gun ʼmü, ˗wa mɛ ˗dhɛ ꞊Baba Sebasiɛn, ʼö go ˗Tɛɛdhö. Yö ꞊në ˗Zlaan ˗bha ʼsëëdhɛ ʼö ˗kë Naɔ ˗Së ʼSëëdhɛ ʼka bha, ˗a ˗blɛɛsü ˗bɛn zë. ꞊Klang˗ bha˗ ta, pë ˗bhö ˮdhɛdhɛ ꞊ya ˗wo, mɛ ꞊gban ˗wo ˗dho pë ˗bhö ˗dhɛ ʼgü, pë ˗bhö ʼgü ˗kɔ ʼgü. ˗Aga, ˗dhɛkpaɔyi do ʼka, ʼyö ꞊tabɛdhi (ʼtaablë) ʼö Sebasiɛn ʼö gun˗ ˗bha bha, ˮKwi ˗nu ʼbha waa˗ Mɛtii ˗nu ʼwo gun ˗ya ˗sü ʼka˗ ˗bha. Pëbhee ʼö gun yi bha˗ ʼka, ˗tɔ ˗yɛsü waa˗ pë ˮwɛɛ ʼbha ˗nu ˗mü. ʼPë bha ˗wo ˗gun ˗a ˗bhö sië ˮgbɛɛta ʼnë ˗nu zë ˗sü ʼka ˗së ʼka. Sebasiɛn ˗zë ꞊ya ö bha ˗tɔ kpö ʼsü, ʼyö ö ꞊zlɔɔ ʼö kpɔdhɛ ˮlɛɛdhö, ʼö˗ ga ꞊gban ꞊wüü ꞊wüü Mɛtii ʼdhu ʼka ˗së ʼka ꞊ni, kö˗ ˮyɔn ꞊gban ˗yö ʼgo˗ ga ˗yö ʼko ˮdhiʋ̈ ˗dhɛ ˗nu ꞊gban ʼgü ˮpɛɛpɛdhö. ʼWɔn bha˗ ˗ga ʼyö ˮKwi gɔn do ʼgü kun, ʼyö˗ pö Sebasiɛn ˗dhɛ: «Sebasiɛn, yi ˗zë ꞊ya kë yi ˗gɔ ˮsɛ ʼgü, ʼgbɛn˗ ˗nu ꞊në ʼö ʼwo wü ga ˗zë ˗a ˗bhö ꞊dhɛ ˗kɔ ʼü kë sië ʼka bha˗ ʼdhö.» Dhiang bha ʼma ˗kɔ yaa ʼgü yaa ʼö˗ ˗kë Sebasiɛn ʼka bha, ʼyii kë ꞊mɔɔ˗ ˗bha kö ˗yö ö ˮdhi ˮpu tongtongdhö kö ˗yö ö ˗bha pö. ʼYö˗ kun ö ˗bha ʼyö ʼwo dho pë ˗bhö ˗sü ʼka ˮdhiʋ̈, ʼyö pëbhee ˗dede ʼdhö yën. ꞊Ya kë ʼpö ˮKwi ˗nu wɔkɔ ʼgü, ꞊wa pë ˗bhö, ʼyö ʼwo pë ʼnë ʼbha ʼö dho ʼpë ʼö ʼwo˗ ˗bhö bha˗ lɔɔ˗, ˗a ˗ziöta. ʼPë ʼö woo˗ ziö Pëbhee bha˗ ˗ta bha, ʼyö gun ˮdhɛga ʼka. ˮKwi ˗nu ˗wa ˗dhɛ saladö. Saladö bha ʼyö ʼwo nu˗ ʼka ʼwo ˗ya ˗a ˗bhö ˗sü ˗bha. Sebasiɛn ˗zë ˗a ˗dhɔ ʼyaa˗ kë, ˗a ˗wɔn ʼgü, ʼyaa gun˗ ˗bhö sië. ˮKwi gɔn do ʼö dhiang zë˗ ˗dhɛ bha kö ˗yö dɔ ö ˮdhi ˮtunng ʼyaa ʼdhö. ʼYö˗ pö: «Sebasiɛn, ˗bhö saladö ˗bhö ˗dhe.» ˗A ˗pö ˮdhʋ̈ ˗sü bha ˗yö ˗kë ꞊dhɛ ˗gwëmɛ ˗yö ö ˮyan to wɛnga ˗gɔ. Kö ꞊Baba Sebasiɛn ˗ya pë lɔɔ˗ ˗ta ö faan ꞊gban ʼka, ˗yaa pö˗ ˗dhɛ: «ʼÖ Mɛtii ˗nu yi ˗gɔ ˮsɛ ʼgü, ˮbhlaa ˗nu, ˗bho ˗nu, ˗du ˗nu ꞊në ʼö ʼwo ˮdhɛ ˗bhö.» Kwa dë ˗nu ˗wa ˗pö woo˗ dhiang ˗bha ꞊dhɛ ʼmɛ ʼö ʼyaa ꞊plɛ dɔ, ˗yö ˗dhɛga ˗bho ʼnë ˗së ˗gbeng ʼgü. ʼMɛ ˗nu ʼkö ʼwo gun ʼtaablö bha˗ ˗bha, dhiang zë ˗kɔ ʼö Sebasiɛn ʼdhö˗ zë˗ ʼka ˮkwi gɔn ˗dhɛ, ʼö ꞊nëng ʼka˗ ˗ta bha, ˗wo kë ʼwɔn ˗slɔɔ ʼgü ꞊dhɛ ö bhlɔɔ ꞊në˗ bho˗ ˗gɔ bha. ˗Wɛɛɛ, ˗a ꞊gbaan ꞊wɛnng ˮyɩɩ ʼgü. ʼWɔn bha ʼyö ma ˮKwi gɔn bha˗ ʼka, ˮkɛɛ ˗a ˮwɩ ˗kɔ ʼslë ʼyaa gun, kö˗ wë ꞊gbaan kë ˗zɔɔndhe ʼka ꞊dhɛ ꞊kɛnng ʼö ʼwo˗ ˗ziö ˮyi ˮwɔ ˗sü ʼka˗ ʼdhö. ˮKwi gɔn ˗zo ʼyaa˗ ʼka ꞊dhɛ ˮsɛ do ˮkɛɛ ˗tawɔn ʼyaa do. ꞊Baba Sebasiɛn
11 Dümɛ tii ʼö go ꞊Dakaa
˗Mɔɔssiimi do bha ˗wa ˗dhɛ Seidu. Seidu ˗yö ˗gun ˮkwi gɔn do ˗bha pë ˗kpamɛ ʼka ˮKɔdivua. ꞊Dhɛ ʼö ʼwo˗ gba ˮtɛɛ pa ˗dhɛkpaɔyi (kɔnngzie) ʼnë ʼbha ʼka, ʼyö dho wo ˗gɔ ˮsɛ ʼgü, ö ˗mɛ ˗nu ꞊tuaabho. ˗Yö ˗to mü ʼyö dhe sü. Dhebë tii ꞊gblɛɛn ˮgbaklaagbaklaa (faanfaansü.) ꞊Dhɛ yöö nu ö bha dhebë bha˗ ʼka, ʼyö ꞊sua ˗kë ˗dhɛ ʼö˗ pö yö ˗zë ö ˗gɔmɛ ʼkpii˗ ʼka kwaa˗ ˮsɛ ya˗ ʼgü. ꞊Dhɛ ʼwo nu ʼwo ꞊loo, ʼyö dho ꞊kö ö bha dhebë ʼka ˗dhɛ ʼö gun ˗wɔ sië ˗bha ʼgü. ˗Dhɛ bha, ˗a ˗de ˗wɔta ʼdhii˗ ʼyaa gun ˗së. ˗A ˗wɔn ʼgü, ˗dhɛkpaɔyi do ʼka, ꞊dhɛ ʼö˗ ˗gɔmɛdë (꞊patrɔnng), ʼö ˗ziö ʼö dho yë ˮdhiʋ̈, ˗a ˗dhɛ ʼyii ꞊gwëë ʼyö nu ö bha dhebë ʼka ʼkɔɔdhö ʼyö ʼwo dho ˮkwi gɔn bha, ˗a ˗gɔ ʼdhii˗ ˗ta ꞊zɔɔ kö ʼwo wo ˗de ˮdhia bho ʼdhii˗ ˮplëë ˗plëë ˗ta mü ˗wa! ˮKwi gɔn ꞊de ʼpö ʼö ꞊loo yë ˮdhiʋ̈, ʼyö˗ ˗zo ʼdhö bhɔ pë ʼbha ʼka, ʼyö ö yeekë ʼö nu ˗a ʼsü ˗dhɛ ʼgü. ʼÖ ꞊loo, ʼyö gɔ ˮtruu ˗piö, ʼö˗ ˗piö, ʼö˗ ˗piö; ˗a ˗gɛn ˗mü ꞊dhɛ Kö Seidu ʼyaa ˮkwɛɛ ˮpʋ sië. ˮSuʋ̈ yaa ʼö ˗da Seidu ʼgü bha, ʼyö ö bha dhebë ˗da ˮkwi gɔn ˗bha sɔ ˗nu ˗dun ʼgü ˗pë ʼgü. ˗Wa ˗dhɛ ˮkwi ˗wo ʼgü plakaa. ʼYö˗ ˮdhi ta˗ ˗zü; ʼyö ˗ziö ʼö dho ˮkwɛɛ ˮpʋ ˗dhɛ ʼgü ö ˗gɔmɛdë ˗gɔ. ꞊Dhɛ ˮkwi gɔn bha ʼö ˗da ʼkɔɔdhö, ʼyii dhiang ˮwɛɛ ʼbha zë Seidu ˗dhɛ. Ziö ꞊në˗ wo ʼö dho ʼkɔdhi ʼö ˗wɔ ʼgü bha˗ ʼgü. ˗Aga, ʼpë ʼö˗ ˗zo ʼdhö bhɔ˗ ʼka bha, ʼyö ˗gun plakaa bha˗ ʼgü ʼpö. ˗A ˮdhi ʼö dho˗ ˮpʋ˗, ʼyö ˗kpan dhebë bha˗ ˗bha mü. ˮSuʋ̈ yaa ʼö ˗kan ˮKwi gɔn ʼgü bha, ʼyö Seidu ˗dhɛ ˗biang ʼka, ʼyö˗ dhɛaˮ kpɔ ʼö pö˗: «ʼYö ˗më ʼö ya?» Seidu ꞊de ʼpö ˮsuʋ̈ ʼö ˗da ʼgü bha, ˗a zuëˮ ꞊gbaan ʼwü˗ ˗bha. ˗Aga, ʼyö˗ pö: « ꞊Patrɔnng, ꞊sɛ ʼdiaablë ʼnuaa˗ dö Dakaa.» ˗Waa pö ˮdhʋ̈ kö ˗wa ˗pö dümɛ tii ʼö go Dakaa. ʼA, kö ˮkwi gɔn ꞊ya ziö ˗biang ʼka, ꞊ya ʼdho ꞊polisë ˗dhɛ kö ˗wo nu ˗wo ʼdiaablë ʼnuaa˗ dö Dakaa bha˗ ʼkun. ʼÖ nu ꞊polisë ʼka, kö Seidu ꞊ya ö bha dhebë zun ʼnu ˮkpɛnng. ˗A kë ˮdhʋ̈ ˗sü bha˗ ʼgü, ʼwii ˗kpan ˗bha. ˗Kwaa ʼwɔn dɔ ꞊dhɛ ˮkwi ʼgbɛ ˗dhɛ ˗wo ˮsuʋ̈˗ dümɛ ˗gɔ ˗dedewo. ˗A ˗wɔn ʼgü, ˗dhɛkpaɔyi ʼö dɔ˗ ˮpiʋ̈, ʼyö waa˗ Seidu ʼwo ʼkɔ ˮwɛɛ sü, ʼwo wo ꞊kwɛɛ˗ ˗wlö ʼwo˗ ʼkɔ ʼdhɛ bha˗ to ʼdiaablë ʼnuaa dö Dakaa ˗gɔ. Kimse Etiɛnö
12 ꞊Ya ö dëmɛ ˗a ʼgbɛn˗ ˗kpa ˗a ˗dhɛ
˗Mɔɔsiimi do bha, ˗wa ˗dhɛ Zɔnnggo. ˗Yö ˗gun ˮkwi gɔn do ˗bha pë ˗kpa ˗mɛ ʼka. ˮKɛɛ ʼyaa ˮkwi ˗wo ma ˗së ˮwɛɛ ʼbha wo. ˗Dhɛkpaɔyi do ʼka dhiaˮ ˮpiʋ̈ kö˗ ꞊patrɔnng yöö ʼdho yë ˮdhiʋ̈, ʼyö˗ pö˗ ˗dhɛ: «Zɔnnggo, ʼilë ʼfo prepaare ˗puu lö ʼsiɛng.» ˗Waa pö ˮdhʋ̈ ˮkwi ˗wo ʼgü kö ˗wa ˗pö ˗bhö pë ˗kpa ʼgbɛn˗ ˗dhɛ. Kö ʼgbɛn˗ ya, ˗a ˗bhö ˗wɔn ˗yö ˗gun Zɔnnggo ʼgü ˗blɛɛsü ˗ee? ꞊Dhɛ ˮkwi gɔn bha ʼö bo ziö ˗sü ʼka bhoo, ʼyö˗ ˗bha ʼgbɛn˗ gɔn ˗ziisü bha˗ zë. ˮSanni ʼyënng˗ (ʼlën˗) ˗yö ˗ya mɛ ˗gɔ ꞊zinng ʼgü (꞊midi) kö ʼgbɛn˗ bha ꞊ya ma ˗së ˗dede ʼka, ˮplëëplëë ʼka ꞊ni. ꞊Dhɛ ʼö ꞊midi ʼö ˗wo, ʼyö ˮkwi gɔn ʼö nu pë ˗bhö ˗dhɛ ʼgü. ʼÖ gun ˗blɛɛsü ꞊ya nu, ʼyö ʼgbɛn˗ bha ꞊ya ˮwɩ˗ ˗bha. ˮKɛɛ ˗a ʼdhɛ ʼö ya, ˗Suaasuaa. ꞊Ya gɔ ˮtruu ˗piö, ʼgbɛn˗ ʼyaa ˮwɩ. ꞊Dhɛ ʼkö Zɔnnggo ʼö ˮkwɛɛ ˗pu ʼö ˗da gɔ ʼka ʼkuu˗ ʼgü, kö ˗ya ˗ya Zɔnnggo dhɛaˮ ʼkpɔ ˗sü ˗bha: «ʼU ʼɛ lö ʼsiɛng˗ Zɔnnggo? (ʼgbɛn˗ ʼmɛ?) ʼYö Zɔnnggo ʼdhö˗ pö: « ꞊Patrɔnng, ziɛɛ plepaadhe ꞊puu lö ʼsiɛng˗ ˗oo (ʼma pë ˗kpa ʼgbɛn˗ ˗dhɛ). ꞊Dhɛ ˗a ꞊patrɔnng bha ʼö ˗da ʼkɔɔdhö, ʼö ö ˗kɔ ˗zu ʼyö nu ʼö ˗ya ʼtaablë ˗bha kö ʼö pë ˗bhö. ʼTɛa˗ ʼkpikpi ʼbha ˗yö ˗gun ʼtaablë ˗ta, ꞊dhɛ ʼö pë bho˗ ˮdhiʋ̈, ʼyö ˗kpan ʼgbɛn˗ ˗wü ˗bha kö ꞊ya ʼtɛa˗ pa. Kö ꞊ya ˮgbla! ˗yö ˗to ˮgbla ˗dhɛ ʼgü ʼyö Zɔnnggo ʼdhö˗ pö˗ ˗dhɛ: « ꞊Patrɔnng, tuaˮ di plepaadhe ꞊puu lö ʼsiɛn˗ ˗oo!» ʼWɔn bha ʼyö ma ˮkwi gɔn bha˗ ʼka, ʼyö wü ˗pë dɔ Zɔnnggo ˗gɔ, ʼyö˗ ˗kë yë ʼgü. 13 ˗Tɔ ʼö˗ ˗gɛnga ʼdhö do
ˮKwi gɔn do ꞊në ʼö˗ pö ö bha pë ˗kpa ˗mɛ ˗dhɛ ˗yö ˗tɔ do ˗kpa. ʼÖ dho ʼgo˗ yë ˮdhiʋ̈ ꞊midi ʼka kö˗ ˗tɔ ꞊ya ma. ʼYö ʼwɔn ꞊slɔɔ˗ ʼgü ʼtaablë ˗bha ꞊dhɛ ˗tɔ bha˗ ˮgban ga do ʼyaa mü. ꞊Dhɛ ʼö ˗kë ˮdhʋ̈, ʼyö pë ˗kpa ˗mɛ bha˗ dhɛaˮ kpɔ ˗tɔ ˮgban ga do ʼö to˗ ˗wɔn ʼka; ʼyö˗ pö ö ꞊patrɔnng ˗dhɛ ˗tɔ ꞊gban ˮpɛpɛ ˮgban ga ˗yö do. ʼYö˗ ꞊patrɔnng ʼdhö˗ pö: «ʼBha˗ ˗dhɛ yö ʼmɛ do ꞊dhɛ ˗tɔ ˮgban ga ˗yö do? » ʼWɔn bha ʼyö ˗kë ˗nu ˗gɔ zɔɔdhe ʼka. ʼYö˗ ꞊patrɔnng ʼdhö˗ pö: «˗Ko ʼdho ˗dhɛga ˗tɔ ˗kluu ʼgü kö ˗tɔ ˮgban ga ʼdhö do kö ʼko˗ ˗dhɛ yö.» ʼYö ʼwo ˗ziö. ʼWo ꞊loo mü kö ˗tɔ ˗dhee do ˗yö ˗ya sië ö ˗yaan ˗ta. ʼYö ˮkwi gɔn bha ʼö˗ pö: «˗psss, ˗psss.» ˗Aga, ʼyö ˗tɔ bha ʼö ꞊wlüü. ʼYö ˮkwi gɔn ʼdhö˗ pö: «ʼBha ˗dhɛ yö ˗ee? ʼBhii˗ pö ˗tɔ ꞊gban ˮgban ga ˗yö do ˗ee? » ʼYö pë ˗kpa ˗mɛ bha ʼö˗ pö: « ꞊Patrɔnng, ˗tɔ bha ʼö gun gbɔ ʼgü, n ˗zo ˗yö kë ˗bhɔ; ʼmii kë˗ pö: ˗psss, ˗psss ꞊dhɛ ü ˗bha ʼdhö, ʼpë ʼö ˗kë ʼö˗ ˮgban ga ʼdhö do bha, ʼyö bha. Kimse Etiɛnö
14 ʼMɔngtrë telefɔngnë dhe
˗Mɔɔsiimi do bha ˗wa ˗dhɛ Kɔnngpaore. ˗Yö ˮkwi gɔn do ˗bha gaadiɛng ʼka ˮKɔdivua. ʼMɛ bha ꞊dhɛ ʼö kɔnngzie ꞊slɔɔ, ʼyö dho ö ˗mɛ ˗nu ꞊tuaabho ˗a ˗nu ˗gɔ ˮsɛ ʼgü, ˗a ˗de ˗gɔ ʼpödhö, ˮkwi ꞊plöö ˗dhɛ ʼka ꞊gblɛɛn. ʼMɔngtrë ʼö ˮdhɛdhɛ ꞊ya ˗wo ʼö ˗wɩ bha, ˗yö kɔnngpaore ˗gɔ. ˗A dë ˗nu waa˗ ˮtɛɛbë ˗nu ʼö ʼwo ʼpödhö bha, ʼwii ˗kpan ʼmɔngtrë suu bha, ˗a ˗bha do. ꞊Dhɛ Kɔnngpaore ʼö ꞊loo ʼpödhö, ʼyö mɛ ˮpɛpɛ ʼö ʼwo bha, ʼwo nu˗ ꞊tuaabho. ˗Aga, ʼwo dho ˮkan wo ˗ta kö˗ ˗bha ʼmɔngtrë ˗ya ya ˮwɩ ˗sü ˗bha. ꞊Dhɛ ʼö ˗kë ˮdhʋ̈, ʼyö Kɔnngpaore ʼö ˗ya ö ˮkaa bho ˗sü ˗bha ʼö˗ pö: «˗Ɔɔ, ꞊patrɔnng ꞊de ʼpö, kö ʼmaa ꞊loo ˗ee. ˗Mëwɔn ʼö ˗kë ʼzü ˮKɔdivua? » ꞊Dhɛ ʼö˗ pö ˮdhʋ̈, ʼyö ʼmɛ ʼwo gun ʼmü bha, ˗a mɛ ʼbha ˗nu ʼwo˗ dhɛaˮ kpɔ ʼwo˗ pö: «ʼYö ˗më ʼö ˗kë mü?» ʼYö˗ pö˗ ˗nu ˗dhɛ: «N ꞊patrɔnng ꞊në n ˗dhɛ ʼKɔdivua. ˗Ya ˗pö ʼa n yeekë ˮvaandhö. ˗A ˗kë ˮdhʋ̈ ˗sü bha, ʼmaa maa ꞊gwëë yö. ˗A ˮslë ʼyaa n ˮyaan.» ʼYö mɛ ꞊gban ʼwo ˗ya pö ˗sü ˗bha: «Ü ꞊patrɔnng ya, ˗a kë ˗pë ˗yö ʼya˗ ꞊dhɛɛ!» Tɛanwɔn (gaadee) ˗ya ˗pö ˗ka n pö. ʼSlë ʼö Kɔnngpaore ʼö˗ ˗kë bha, ˗a kë ˗gɛn ˗mü ꞊dhɛ mɛ ˮpɛpɛ ʼwo nu˗ ꞊tuaabho bha, ꞊ya ö ˗zo ʼgɔn, ʼyö˗ pö ö zuëˮ ˮpiʋ̈: «Mɛ ˮsunma ʼö ʼwo nu ya maa ʼgo mɛ ꞊gban saan ʼka ʼmɛ? ˮSlë ꞊në maa˗ mɔɔ˗ ˗bha kö ʼa ʼdho ˮvaandhö, ʼyii kë ˮdhʋ̈, ma ʼwëëga yöö yën kö gɔ ꞊saa ʼya ʼdho ꞊slɔɔ˗.» 15 ˗A ˮsiʋ̈ ꞊ya ziö
Mɛtii ˗nu kwaa˗ wɔkɔ ʼgbɛdhɛ ˗nu ˗wo mü ʼö ʼbha kë ʼwɔn ˮgbɩɩ˗ ˮiin ˗wëëwɔn ʼbha ʼgü, ʼö wɔkɔ ˗nu bha saanˮ ꞊në ʼwo ma ü ˗bha do ʼü dho ʼka. ˗A suu ʼbha ˗mü ˮSɛnufo ˗nu wɔkɔ ʼö kwaa ˗kpan ˗bha kwa ˮdhiʋ̈ ya˗ ʼka. ˮSɛnufo ˗nu ʼö ʼwo˗ ˗nu Tiegbadha waa˗ Nafadha ˗nu ˗kë bha, ˗a ˗naa mɛ ꞊gee bho ˗kɔ ˗yö doseng. ꞊Gee do ʼbha ˗ya ˗nu ˗gɔ mü ʼö Tiegbara ˗nu ʼwo˗ ˗dhɛ Yaradiɔɔgë, ʼyö Nafara ˗nu ʼwo˗ ˗dhɛ nɔɔgɔnkpelgë; ꞊gee bha ꞊në mɛ ꞊gee ˗da ˮsɛɛdhö. ꞊Ya ö bo, ʼyö ʼmɛ ʼö˗ ˗bha mɛ bun bho bha, ˗yaa gba ˗du do ʼka. ˗Du ˗wɔn ʼkö bha, yö ˗zë ˮflɔti ˗mü. ˗A mɔɔˮ mi këng do ʼyaa ʼdhö. ꞊Dhɛ ʼö ˗kë ʼpö ꞊dhɛ ga ꞊de ʼpö ʼmɛ ˗nu ʼö ˮflɛɛ ʼdhö˗ ˗nu ˗bha ꞊dhɛ ꞊Lazaa ʼö ˗Zlaan ˗wo ʼsëëdhɛ ˗ya ˗dhiang zë ʼdhö bha, ˗a ˗nu ꞊gban ˗wëë ʼyaa˗ kë bha, ˗aga, ˗dhɛkpaɔyi do ʼka ʼyö ʼnë glɔɔnʼ do ʼwo˗ ˗dhɛ Sodho ʼö pë ʼbha yaa˗ ˗gɔ bha, ˗a ˗bha dhebë dhe ˗kɔ kun. ˗Ka ˗wëëwɔn ˗ga; pë ʼbha yaa˗ ˗gɔ. Yöö ʼgo ˗du ʼka ˮmɛ kö ˗ya nu ꞊gee bha˗ ˗dhɛ? Ga ʼyaa yi ʼkpɔ ꞊tɔn ꞊dhɛɛ, n dë ˗nu ! Sodho ʼtɔngdë ˗wɔn ˮgbɩɩ˗ ˗sü do ˗yö ʼpödhɛ bha˗ ʼgü ʼwo˗ ˗dhɛ Tio. ʼYö Sodho ˗yö dho˗ ˮpiʋ̈ kö ˗yö ö ˗ta ʼkun ˗du ˗wɔn ˮgblʋʋ ˮpiʋ̈; ˮkɛɛ kö Tio ʼyaa yö ˮgwɛɛ ˮkɛɛ ˗ta ʼyaa˗ ʼwü (ˮflɛɛmɛ ˗mü ʼpö). ʼYö Tio ˗ya pö˗ ˗dhɛ: «Sodho! ˗A ˮsiʋ̈ ꞊ya ziö. Yaradiɔɔgë ˗yaa ˮsiʋ̈ ˗dede ziö. ˗A ˗bha ˗du ˗wɔn ˮdhiʋ̈ ꞊ya ziö. Wɔkɔ suu ʼdhɛ ʼö ya, ˗kwa ˮslë mɔɔ˗ ˗bha kö ˗yö yën. Ü ˮtʋ ʼto n ˗bha. Ü mang Tio ˗mɛ n ˗dɔ. ꞊Ya kë ʼwɔn sɛɛnnë ˗nu ʼka, ko ko ʼko ˗ta ˗kun ʼgü. ʼWɔn ʼdhɛ ʼö ˗gban ˗du ˗wɔn ˗bha bha, mɛ kpɛnngdhö ʼö maa ʼdho˗ ˮpiʋ̈ kö ˗yö ˮwɩ˗ ˗bha kö ˗yö ˗du ˮpɔ, ˮiin ʼwëë˗ ga ʼpɔ dɔ ko ˗bha, n ˮyan ʼyaa˗ ˮdhiʋ̈. ʼPë ʼa dho pö ü ˗dhɛ, yö ˗mü ꞊dhɛ ʼwɔn ʼdhɛ ʼö ˗kë ʼwɔn ʼsɛɛnnë ˗nu ʼka ga ˗wɔn bha˗ ʼgü, ˗a wo ˗zë ˗nu ˮyan bhɔ. ˗Du ʼyaa n ˗gɔ, ˮkɛɛ ʼwɔn ʼdhɛ ʼö ˗gban ˗bha, ˗a ʼto n ˗gɔ. Kwa ˗dho ˮslë ˮwɛɛ ʼbha mɔɔ˗. ˮKɛɛ, ˮkɛɛ, ü ˗de ʼkun Sodho. ˗Bin ʼgü ˗wɔn ˗mü. Mɛ ꞊plɛ ko ꞊zinng ˮgü ˗wɔn ˗mü. ˮWënng ʼya ʼdho˗ ʼwɔn ma˗ tongtongdhö, ʼyii kë ˮdhʋ̈, ˗wo ˗dho ʼwɔn ˗wɔ ko ˗ta. Ü bha dhebë dhe ꞊gee bha ˗kaa ʼsü kö ʼka ʼdho˗ ʼka bun ꞊taa.» ꞊Dhɛ ʼö˗ pö ˮdhʋ̈, ʼyö ʼwo ˗kan wo ʼkwëë˗. ˗Kwaa ʼwɔn dɔ ʼka ꞊dhɛ Tiegbadha waa˗ Nafadha ˗naa ˗gblü ʼpɔn ˗kɔ ˗yö doseng. ˗Blɛɛsü ʼgü, ˗glüga ʼkpii˗ ꞊gblɛɛn do ʼö˗ ˗bha ꞊gblɛɛn ˗dhɛ ʼö dho ˮsɛɛdhö ʼö waa˗ ˗gɛn ˗yan ʼbuang˗ ˗buang ˗yaaga (˗waa pö ˮdhʋ̈ kö ˗wa ˗pö ʼmɛtrë ˗yaaga) ʼö ʼwo dho ꞊mɔɔ˗, ˗a pɔn. ˗Gblü dheeˮ ꞊në bha. ꞊Ya ʼgo mü, ʼyö˗ ˗gblü bha ˗a zü ˗gɔ ˗dhɛ ʼö bha, ˗a ˗bha mɛ ꞊kwaa ˮpiʋ̈ ˗ziö bha ˗wa ˗gblü ʼnë ʼpɔn. ˗Gblü ʼnë bha, ˗a ˗bha ꞊gblɛɛn ˗dhɛ ʼö nu ˮdhuʋ̈˗, yën ˗yö ʼmɛtrë do. ˗A ʼdhɛ ʼö dho ˮkpʋng ʼgü mi ꞊yën ˗yö ˗mɔɔ ʼmɛtrë ꞊plɛ ˗bha. ˗A ˗bha ˮdhi ˮgbɛɛdhɛ ˗yö ʼmɛtrë do. ˗Glü ʼnë bha, ʼyö ʼwo mɛ ꞊gee ˗wɔ ʼgü. ꞊Ya kë ˮdhʋ̈, ʼyö ꞊wa nu mɛ ꞊gee bha˗ ʼka ˗glü bha ˮdhi ˗bha, ʼyö Yaradiɔɔgë ꞊ya dɔ ˗glü dheeˮ bha˗ ʼgü ꞊ya ö ˗kɔ ʼkpɔ mɛ ꞊gee ˗gɔ ˗ya ʼma˗ ʼka ˗gblü ʼnë bha˗ ʼgü. ꞊Ya ö bo ʼyö ꞊ya ˗gblü ʼnë bha˗ ˮdhiʋ̈ ta ˗tiantiandhe ʼka. ꞊Ya ö bo ˮpɛɛpɛdhö, ʼyö ˗ya ˗da, ʼyö ʼmɛ ʼwo to ꞊wa ˮsɛ ʼwo˗ pɔn bha˗ ꞊loo ˗gblü dheeˮ ʼgü ˗waa ta kpɛnngkpɛnngdhö. ꞊Wa ʼdho ˮkwanngdhö, ʼmɛ ʼö ˗bha mɛ ʼdhö ga bha, ˗yö ˗to ˮsia bha ʼö ˗du bha nu. ˗Aga, ʼyö Sodho ꞊da bha ˗dho ʼka ˗gblü ˮdhiʋ̈ ˮtʋ̈ng ˗yö ꞊loo. Mali ˗mɛ ˗nu ˗naa plezidanng zii do ʼbha ʼwo˗ ˗dhɛ Umaa Konadhe ʼyii˗ pö ꞊dhɛ ʼWɔn ʼö˗ ˮslë ʼyaa ʼdhö, kö˗ ˮslë ˗yö ˗dhö ˗ee? ˗Aga ʼyö Tio ˗yö ˗ziö ˗gblɛɛn ʼkpɔ ʼgü ʼö dho ʼö ˗wɔ ˗gblü ʼnë bha˗ ʼgü, ʼyö ʼö ˮyan to. ˗A ˗dhɛ ʼyii ꞊gwëë ʼyö Yaradiɔɔgë waa˗ ö ˗ta ˗bha ˗mɛ ˗nu ʼwo nu mɛ ꞊gee bha˗ ʼka, ʼyö ꞊lɔɔ ˗gblü dheeˮ ʼgü, ʼyö ʼdɔɔnnu. ˗Du ˗wɔn yaa ʼgü yaa gun ʼö wo˗ ˗gɔ ʼgü bha, ʼyii ˗dhɛ ˗ziaan ˗ga ˗gblü ʼnë ʼgü. ꞊Dhɛ ʼkö bo lɔɔ ˗sü ʼka ˗gblü dheeˮ ʼgü bhoo, ˗a pö ꞊në ʼö˗ wo: «˗Ka n gba mɛ ꞊gee bha˗ ʼka.» ˗A ˗bha ˗pö ˮdhʋ̈ ˗sü ꞊në ˮgbɩɩ˗ kö Tio ꞊ya bɔ ˗gblü ʼnë ʼgü ꞊ya ö ˗wo ˮgla, ˗yaa pö: «˗Wa ü gba ʼka, kö ʼü n gba˗ ʼka.» ˮKɛɛ ˗dhɛ ʼö ˗kë ꞊dhɛ mɛ ˗nu dhiang zë ˗wo ꞊ya gun ꞊ya kë ʼgbɛ bha, Yaradiɔɔgë ʼyii ö ˮtʋ̈ng ˮbhɩɩ˗ kë ˗wo ʼö ˗we bha˗ ʼgü. ˗Ma ʼnë sɛɛnnë ʼbha ꞊në kö bho˗ ˮtʋ ˗bha. ʼYö ˗kë ʼgü ˗së kö ʼö˗ ʼgü ma ʼkpakpadhö. ʼYö˗ pö ˮgbɩɩ˗ ʼka: «˗Ka n gba mɛ ꞊gee bha˗ ʼka yö.» ʼYö ˗wo do bha ʼö˗ pö˗ ˗dhɛ: «˗Wa ü gba ʼka, kö ʼü n gba ʼka yö.» ˗Aa ˗wo ʼdhɛ ʼö ˗we bha ˗yö ˗gun ˮpuu ˗a ˮtʋʋdhö. ˗A ˗kë ˮdhʋ̈ ˗sü bha˗ ʼgü, ˮsuʋ̈ yaa ʼö ˗da ʼgü bha kö ˗ya ˮgbla, ˗yaa pö: «˗Ka dɔ ˗dhe n dë ˗nu! ʼwɔn ʼbha ˗yö ˗gblü ya˗ ʼgü. ˗Ka ka ˮtʋ ʼto.» ʼYö˗ ʼmɛ ˗nu ʼwo gun ˮgbʋ bɔ sië oo, ˗a ʼmɛ ˗nu ʼwo gun ꞊gbang dɔ sië oo, ˗a ˗nu ꞊gban ʼwo dɔ dinngdhö. ʼYö Yaradiɔɔgë ʼö˗ pö ʼbha wo: «˗Ka n gba mɛ ꞊gee bha ʼka yö.» ʼYö ˗wo do bha ʼö bɔ ʼmü ʼö˗ pö: «˗Wa ü gba ʼka, kö ʼü n gba ʼka yö.» ˗Gbuuu, kö mɛ ꞊gbaan ziö ˗bɛng ʼka, ˗wa ˮkan Yaradiɔɔgë ˗zü ʼkwëë˗. ꞊Dhɛ ʼkö˗ ˗dhɛ yö ˮdhʋ̈ bhoo, ʼyö˗ pö yöö ˮkpʋng ʼkun ˗bɛng ʼka. ꞊Sua ʼö ˗kë, kö Tio ꞊ya bɔ ʼmü ꞊yën ˗yaa ʼsü˗ ˗gɛn do ʼka ꞊dhɛ ʼsëë˗ ˗yö ˗tɔ ʼnë sü ꞊dhɛ mɛ ˗yö ˗më ˗kë ˗a pö ˗sü ʼka: « ꞊Dɛɛ ˗zë ʼbhaa bhii ˗du ˗bhö, ˗a ˗gɛn ˗mü ꞊dhɛ ko ˗dho ʼdho ꞊geebɔɔ.» ˗Yö de ꞊në˗ ˮpiʋ̈ ꞊dhɛ ʼö ga? ʼA˗ ! kö Yaradiɔɔgë ˗ya ˗ya ʼö ˗de ˗takɔɔ ˗sü ˗bha ö ˗gɛn ʼgü zë ˗sü ʼka. ʼWɔndɔmɛ ˗nu ˗wa ˗pö: Troo ˮdhiʋ̈ ˗yö ˗to ˗a ˗së ˗ta.» ˗A ˗kë ˮdhʋ̈ ˗sü bha˗ ʼgü, ʼyö ˗kë Tio ʼgü ˗së kö ʼö ö kwaa˗ ˗gɛn ˗zü kö mɛ ˗nu ʼwa ʼdho nu˗ ʼwo ʼwɔn ꞊slɔɔ ʼgü ꞊dhɛ yö ꞊në bhɔ bha. ˗A ˗kwaa Yaradiɔɔgë ˗gɛn ˗zü ˗sü ꞊në ˮgbɩɩ˗ kö Yaradiɔɔgë ꞊ya ˗gblü ʼkun ꞊dhɛ mɛ ˗më ˗kë ꞊ya ziaan ʼkun ö gɔɔ. ˗A ziö ˗sü ꞊në ˮgbɩɩ˗ kö Tio ꞊ya ʼgo ʼpö ˗gblü ʼnë ʼgü ꞊ya ziaan ˮwɛɛ ʼsü ꞊ya ʼdho ˮkwanngdhö. ˗A ˗dhɛ ˗yö ˗wɔ ˗së ʼka, ʼyö ˗kwɛɛzë ˗nu waa˗ ʼnë glɔɔnʼ ˮgbʋ̈gblʋ̈ ʼbha ˗nu ʼwo nu ʼwo Sodho ꞊da ꞊gee bha sü ˮsia˗ ʼwo˗ bun bho ˗gblü bha˗ ʼgü. ʼÖ sü ʼwɔn bha˗ ˗bha ʼö nu yö ʼka ꞊dɛɛ ˗bha, Yaradiɔɔgë ʼyaa ˮwɩ˗ ˗bha ʼköö mɛ ꞊gee bho. ʼWɔn ʼdhɛ ʼö ˗gban ˗du ˗wɔn ˗bha bha, ꞊ya yën. ʼMɛ ʼö˗ ˗bha mɛ ꞊ya ga ʼyaa ˗du nu ʼzü. ꞊Gee bha ˗yö ˗wo, ˮkɛɛ ʼwo ʼdho sië mɛ ꞊gee ʼka bun ꞊taa, ˗wa ꞊yɔɔn˗ ˗dhɛ ˮsɔɔ, ʼyö yö ˗zë ꞊ya ʼdɔɔnnu ʼbhadhö, ꞊ya ö ˗gɔ ˗wɔ ˮgbɛɛ ʼka ˗ya ˗dhɛ ˗ga bun bho ˗dhɛ ʼgü. Mɛ ʼtaɔngdë ˗nu ʼö ʼwo mɛ bho ʼwɔn ʼgü ꞊dhɛ Tio ˗nu ʼdhö ꞊dɛɛ, ˗wo ʼdodo. ʼTio˗ ʼMusa
16 ʼGbɛn˗ ʼyaa bo ö ˗ya ˗kɔ ʼka
Gɔndënë do ʼbha bha ˗wa ˗dhɛ ꞊Tɛtɛyankan [ ꞊tɛ ꞊tɛ ꞊yan ʼkan]. ˮZʋʋmi ˮgbɩɩ˗ ʼö mɛ ꞊gban ʼdhö˗ dɔ ˗a ˗bha ˮgbɩɩdhɛ ˗bha ˗Gbogboplöö [˗Gbo ˗gbo ꞊plöö] yö ˗mü. ˮZʋʋmi ˮgbɩɩ˗ ˮwɛɛ ʼbha ʼyii ꞊slɔɔ ˗a ˮdhiʋ̈ ˮiin ˗a ˮwɛɛ ʼbha ʼyii ʼdho ꞊slɔɔ ˗a ˗ziaan ʼgü ˗a ˗bha ˮgbɩɩdhɛ ʼkosɔn. ˗A ˗bha ˮzʋʋdhɛ ˗gee ʼö dümɛ ˗nu kun˗ ʼka, ˗wo ˗gun ˗a ˗dhɛ sië ˗zuzugwɛ [˗Zu ˗zu ˗gwɛ] ꞊Gee bha˗ ˗bha ˮgbʋʋdhɛ ˗dhiang ʼyaa gun zë sië. Dümɛ ˗nu ꞊gban ˗wo ˗gun ˮsuʋ̈ sië˗ ˗gɔ ˗a ˗nu ˗bha ˮsɛ ˗kɔ ˮpɛɛn ʼdhɛ ʼkö bha˗ ˗ka ˗yënngyënngsü. ʼBhü kë ˗dhɔ ˗zë ʼö ꞊Tɛtɛyankan ˗bha, kö ˗yö bo ˗da ˗sü ˗zë ʼka ö ˗gɔ ˮzʋʋdhɛ ˗kɔ ˗zë ʼgü bhoo, kö ˮgbʋ ꞊ya ˮwɩ ˮkwanngdhɛ ʼbha ʼgü (kö ga ꞊ya bhɔ ʼmü). ꞊Tɛtɛyankan ʼtɔ ˗yö ˗gun bhɔ ˗sü ʼka ˗kwɛ ʼgbɛ ˗dede ʼka ˗a ˗züzüdhɛ ꞊gban ʼgü. ˗A ˗bha ˮpɛɛn ʼdhɛ ʼkö bha˗ ˗ta, ʼö dho˗ ʼka ˮdhʋ̈ zian ˮwɛɛ ˗ziaan ʼka. ʼMɛ ʼkö yöö dɔ˗ ˗gɔ ˗gɔn ˗yan ʼgü, ʼyaa gun tongtongdhö. ˮKɛɛ kwa dë ˗nu ˗wa ˗pö ꞊dhɛ ˮdhiëng ʼyaa ʼto ˗kɔ do ˗ta. ˗Yö ˗kë mü ꞊dhɛ ʼyii kë ʼmü ꞊dhɛ ˗ee? ʼMɛ bha ˗kaa ˗ga, ꞊ya ˮwɩ ˗Zlaan ˗wɔn ˗bha. ꞊Ya ö ˗de nu ꞊Yesu ˗dhɛ. ꞊Tɛtɛyankan ꞊ya ö kwaa˗ ˗zuzugwɛ ˗zü ˗Zlaan waa˗ mɛ ˮbhɩɩ˗ ˗nu ꞊gban wëëʼ dhö. ʼYaa˗ ʼgü pë ʼbha ʼka ʼzü. ˮBinma ˗dhɛkpaɔ, ˗a ˗bha ʼwɔn ꞊gban ˗gɔ ˗yö ˗ya ˗Zlaan ˗wɔn ꞊në˗ ˮgblʋʋ ˮpiʋ̈. ꞊Yesu ʼö go Nazadhɛtö ꞊në ꞊taama ˗sü ʼgü, wɛng˗ ˗nu ꞊në ˗a ˗nu ˗gɛn ʼdhö piöö˗ sië ˮkwëë ˗wëëwëësü. ʼWɔn ˗nu ʼwo ˗gban ꞊Yesu ˗wɔn ˗bha, ꞊ya ˗ya ˗a ˗nu draan˗ ˗sü ˗bha ˗së ʼka ꞊ni. ʼÖ ꞊yɔɔn mü kö ꞊ya kë ˗dedewo ˗Zlaan ʼgü mi ˮgbɩɩ˗ ˗dede ʼka mɛ ꞊gban wëëdhö. ˗A ˗bha ˗Zlaan ˗wɔn ʼyaa gun ˗pö sië ˮyi ꞊bhaa tongtongdhö. ˮKɛɛ ˗Kaa ˗ga, ꞊Tɛtɛyankan ˗bɔ ˮyi ꞊bhaa (batize) ˮtʋ̈ng ꞊ya ˗wo ˗waa ˗dhɛkpaɔyi ˗ya. ˗Dhɛkpaɔyi bha, ˗yö ˗gun ˗dhɛkpaɔyi ʼkpii˗ ʼö suu ʼyii ꞊slɔɔ ʼnu do, ˮiin ʼö ʼyii ʼdho ꞊slɔɔ˗ batɛmë ˗zë ˗wɔn ˮgblʋʋ ˮpiʋ̈, ꞊në˗ ʼka. ˗A ˮkwi ˮgblʋ̈gblʋ̈ ˗nu ʼwo ˗kë ˗a ˗gɔ ˮpɛɛn ˗ta ˗mɛ ˗nu ʼka,ʼwo ˗dhɛ ꞊gblɛngblɛn ˗nu ʼgü oo, ˗a ˮkunmana ˗nu, ꞊dhuutii ˮpɛpɛ ʼwo ˗naa ˮpɛɛn ˗zë ˗ta, ˗a ˗Zlaan ʼgü ˗mɛ suu ꞊gban ˮpɛpɛ ʼwo ꞊dheglizë suu ꞊gban ʼgü ʼö ˗da ʼka mɛ ʼwɛɛ ʼbha ˗nu ˗bha, ˗a ˗nu ꞊gban ˗wo kë ˗nu ʼwɔn bha ˗ta. ꞊Dheglizë ˗bha pa ˗sü ˗zë ˗a suu ʼbha ʼyii kë ˮdhʋ̈ do. ʼYö de nü ʼyaa ˮpiʋ̈ ö ˮyan ˗yö dɔ ˮzʋʋmi ˮgbɩɩ˗ ʼö ꞊ya ö kwaa˗ ö bha ˮzʋʋdhɛ ˗kwɛɛ ˗zü, ʼö woo˗ batize, ˗a ˗dhɛ ʼgü? ʼWɔn ˗së ˮsunman bha, ˗yö mɛ ˗to ˮkwanngdhö ˗gɛn ˗bho ˮwɛ ˗ee? ʼÖ ꞊dhɛ piʋ̈ˮ ˗da ˗mɛ ˗bha ʼwɔn ʼdhö, kö ꞊dheglizë ʼyii kë ʼyuöö˗ bhɛ ʼkpii˗ ˗dede ʼsü piʋ̈ˮ ʼka ˗ee? Mɛ ˮbhɩɩdhe ʼö bhɔ ˗dhɛ bha˗ ʼgü, ˗wo ˗gun ʼgbɛ ꞊dhɛ ˮsu söngʼ ga ˗nu ʼdhö dhang˗ ˗bha. ˮKɛɛ ˗ka ˗dhɛ ˗ga, ʼgbɛn˗ ʼyaa bo ö ˗ya ˗kɔ ʼka ꞊tɔn n dë ˗nu. ꞊Dhɛ ꞊wa wo bo ꞊Tɛtɛyankan ˗bɔ ˮyi ꞊bhaa ˗sü ʼka, ʼö ʼwɔn ʼö kë ˗wɔn ʼka ˗waa ꞊gban kë ʼö ꞊Tɛtɛyankan waa˗ ˗Zlaan ˗gɔ ˮdhiʋ̈ ˗mɛ ʼkpii˗ ˗waa mɛ ˗tiaandhe ˗kpɛɛ ˗nu ʼwo gun ˗ya ˗sü ʼka mɛ ꞊gban ˮpɛpɛ wëëdhö ꞊dheglizë ʼgü bha, ʼwɔn ꞊gbaan yën ˗wo wo ꞊zlɔɔ sië kö ʼwo zun ˮkpɛnng, ˮkɛɛ kö ˗dhɛta ꞊ya dɔ dinngdhö kö ˮwʋ̈ng ˗ziaan ꞊ya ziö mɛ ˗nu ˗wa ˗wo ˗ma, ʼwo dho ˗dhɛ ˗ga kö ꞊Tɛtɛyankan ˗ya ˗kë mü ꞊dhɛ ʼyii kë ʼmü ꞊dhɛ ˗ee? Kö˗ ˗gɛn ˮdhiʋ̈ ꞊ya ˗zuö. Mɛ ˗nu ʼwo dho ˮkan˗ wo ˗ta kö ˗ya pö sië: «ʼOo, ˗zuzugwɛ, ma ꞊gee, bhi ʼö bhii doseng ꞊në ʼgü ˮgbɩɩdhɛ ʼö ü ˗gɔ ʼö dho ʼto˗ ʼka ˮdhʋ̈ bha, ˗bhö nu ʼkii n dha ˗dhe!» Dhiang bha ˗yö kë mɛ ꞊gban ˮdhi ˗dɔ bong ʼka. ˮYʋ̈ ˗më ʼö ˗kë ʼyö ʼyii kë˗ pö: « ꞊Yesu Klisi ʼü go Nazadhɛtö nu ʼkii n dha, ʼyö˗ pö˗ ˗zuzugwɛ ˗zë ˗a ˗dhɛ ˗yö ö dha…?» Mɛ ʼgbɛ ˗dhɛ ˗wo ˗da ˗Zlaan ʼgü ˮkɛɛ ʼwaa wo kwaa˗ wo wɔkɔ zii ʼkö bha˗ ˗zü tongtongdhö ꞊dhɛ ꞊Tɛtɛyankan ʼdhö. Nanakwa
17 ˗Më ʼö ˗kë ʼwo˗ ˗dhɛ ˮKanngdhiʋ̈ [ˮkanng ˮdhiʋ̈]? ʼSangtaa ˗pö bha, ʼpödhɛ ʼkpii˗ ˗mü ʼö ˗ya ˗sü ʼka Gbiaangwinng [Gbiaan ꞊gwinng˗] ˮKʋbhɩ ʼgü. ʼYënng˗ ˗wo ˗zian ʼka danwo pö ˮsɛ ʼgü. ʼYö mɛ ꞊ya kë ˮkɔdivuaa ˮsɛ ʼgü ʼö ʼyënng˗ ˗pö ˗zian ʼka. ʼÖ go Gbiaangwinng ʼö dho ʼSangtaa, ˮkidhʋng ˗kaɔn ˗yiisiö ö ga do (41). ʼYö go ˮMaadhö ʼö bɔ Gbiaangwinng ʼö dho ʼmü, ʼö ˮkidhʋng ˗kaɔng ˮsaaga ö ga ˗yiisiö (84). Sangtaadhɛ bha, ˮGwɛɛtaa ˮsɛ ˗todhʋ̈ ˗sü ˗bha ʼpö˗ ˗mü. ˗Kwɛ ˮgbli ꞊plɛ waa˗ ˗kwɛ ˮsɔɔdhu (2005) ʼgü, ʼyö guvɛɛnöma ʼö˗ gba ˮkumana ˮblëngnë ʼka. Sangtaadhɛ bha, ˗kwɛ ˗dede ʼö ˮkɔdivuaa ˗mɛ ˗nu ʼkwa ˗ya ʼflëë˗ ʼgü ˗sü (depanngdanngsü) ꞊slɔɔ ʼka bha, kö ꞊klang˗ ˗kɔ ʼnë sɛɛnnë do ˗yö mü. Mɛ doseng ʼö gun ꞊klang˗ ˗gɔ ˗mɛ ʼka, ʼö yö nü ʼö ö bha ꞊klang˗ ˮkwanngdhɛ ˗ya, ʼyö ʼwo gun˗ ˗dhɛ sië ˗Dhuaa Aanri, ʼyö gun ʼSangtaa mi ʼka. ˗A ˗bha ˮ ꞊klang˗ ˮkwanngdhɛ bha, ʼyö ʼwo gun˗ ˗dhɛ sië ꞊zuënng gɛnngdhö. ˗A ˗gɛn ˗mü ꞊dhɛ ꞊zuënng kpö ˗yö ˗gun mü. ꞊Zuënng bha, ˮdhü ˗mü ʼyö bhɔ ʼö kpö ʼka ˗dhɛ do ʼgü. ˗Wa ˮdhü ˗kë döng kpeeˮ ʼka. ˗Yö ˮziɔɔnziɔɔn ʼka ˗a ˮyɛ ˗dhɛ ˗yö ʼya˗. ˗Wo ˗mɔɔ ˗bha ʼwo ꞊klong wo dhɔɔbhaa ʼka. ˗A kwɛɛˮ ʼnë ˗nu bha ꞊në ꞊misië ˗Dhuaa Aanri ʼö gun ꞊klang˗ ˗nu ˗ma sië˗ ʼka ˗wëëwëësü. ˗Waa pö mɛ ˗nɛɛsü, Aanri ˗yö ˗gun ˗a mɛ do ʼka ˗dedewo. ꞊Ya ʼgo mü ˗a ˗bha ˮkwi ˗wo pö ˗wɔn ˗yö ˗gun ˮgbɩɩ˗ ˗dedewo ꞊dhɛ ʼpë ʼö ˮkwi ꞊në˗ ʼka ʼdhö. Mɛ ʼbhaa danwo ga do pö ꞊klang˗ ˮkwanngdhö, ˮkɛɛ kö ʼnë ˗nu ʼö ʼwo nu ꞊klang˗ ˮdhiʋ̈ bha, ʼpë ʼwo˗ ˗dhɛ ˮkwi ˗wo, ʼwaa ʼdho ˗zian waa˗ nu ˗zian dɔ tongtongdhö. Mɛ ʼbha ˗nu ˗wo ˗go ʼbhlaadhɛ ˗nu ʼö ˮkwi ˗wo ga do ˗ziaan ʼyaa ˮwɩ ˗bha, ˗a ˗nu ʼgü ʼwo nu. ʼMɛ ˮʋʋ ʼmɛ ʼö danwo pö ꞊klang˗ ˮdhiʋ̈, pë ˗yënngsü ʼbha ˗yö ˗gun mü ʼwo˗ ˗dhɛ ˮkwi ˗wo ʼgü sɛnngbɔdhö, ʼwo nu˗ ʼka ʼwo˗ ˗da ˗a ˗mɛ bhɔ ʼgü. ʼPë ʼö bha, du ˗sö ˗mü, ʼyö ʼwo ʼgɔ˗ ˮyi ˗suö ˗a ˗bha, ʼö klɔɔnˮ ʼdhö ˗ta ˗sü ʼka˗ ˗bha yaa ˗yënngsü ʼka ꞊ni. ˗A ˗dhɔ ʼyaa gun mɛ ʼbha kë sië. ˗A ˗kë ˮdhʋ̈ ˗sü bha˗ ʼgü, ʼmɛ ʼkö ʼyaa ü ˮpiʋ̈ ʼü ˗ya, kö bhii ˮslë mɔɔ˗ ˗bha kö ˮkpʋngtaa ˗zlaan ꞊gban ˮpɛpɛ ˗wo nu ü ˗dhɛ ˮtɛɛ ˗dede ʼka. ꞊Klang˗ ˗nu ʼkö ˮwɩ ˗dhɔ ʼyaa ˗nu kë, ˗wo ˗dho dɔ wo ˮdhi ˮtung ꞊klang˗ kë ˮtʋ̈ng ʼgü ʼö to˗ ʼka˗ ˮdhʋ̈ ʼö ˮdɔɔ ʼdhö ˗da ʼwo dho ˮkwanngdhö, kö ʼwa ʼdho ˮkwi ˗wo yaa pö˗ ʼö ʼwo ʼpë bha ˗ya ˗a ˗nu bhɔ ˗bha. ˗A ˮtʋ̈ng bha˗ ʼgü, ʼmɛ ʼdhɛ ü weeˮ ꞊ya ü ʼkun, ʼbha pö bhii ˗wo ˮkpɛnng, ˮpɛnbhɩsɔn ˗gbadhɛ ˗wo ˗mü: « ꞊Mɔsie pɛɛmɛte ʼmua˗ ꞊dö sɔɔtii silë ʼvu ʼplɛ˗.» ʼka. ʼPë bha ˗a ˗pö ˮdhʋ̈ ˗sü ʼö gun ˮkwi ˗wo ʼgü, ˮtʋ̈ng bha˗ ʼgü ˗wo ˗ta ˮdhuʋ̈˗ ˗tiaandhe ʼka, ˗yö ˗gun ꞊dhɛ ˗gblü ʼdhö. ʼMɛ ˗nu ʼö ˗nu ˗gɔ ʼgü ʼdhö gun ˗së ˗dedewo ꞊wa ˗pö ꞊dhɛ ˗kɔ ya˗ ʼdhö:« ꞊Misie, plɛmɛte ʼmua˗ ꞊dö siɔɔtii ˮsiʋ̈ luuˮ ʼplɛ˗.» ˮKɛɛ ˗ziaanwo ʼmɛ ˗nu ʼwo˗ pö ꞊dhɛ ˗kɔ bha˗ ʼdhö bha, ˗wa ˗kë ˮkpënng˗ ʼka. ˗Waa ˗ga ꞊dhɛ wo weeˮ ˗yaa ˗nu ʼkun ˗dee ʼgü, ʼyö ʼwo dho ˮvaandhö ˗gɔmɛdö ˗kuu ˮdhiʋ̈ ˮpɛngbɩsɔn bha˗ ˗gbadhɛ. ꞊Yakë ˮdhʋ̈ ˮsanni ˗wo ziö wo ˮgblʋʋ do bha˗ ʼgü, ˗a pö ˮdhʋ̈ ˗sü ʼka kö ˗yö ˗gɔmɛdë ˗zo ʼkun ʼnë ʼbha wo, kö ˗a ˗nu weeˮ ˗yaa ˗nu ʼkun ꞊tɔn ˮpɛɛpɛdhö, ʼyö to˗ ʼgü ʼwo ˗wo ˮkpɛnng ꞊tɔn. ˮKɛɛ mɛ ꞊gban ˗bha ˗gleng ʼyaa do. ꞊Klang˗ ˮdhiʋ̈ ʼnë ʼdhɛ ʼö ya, ˗wa ˗dhɛ ˗Tiagbö. ˗Tiagbö ˗zë ˗dhɛkpaɔyi do ʼka ꞊dhɛ ˗a weeˮ ˗yaa ʼkun ꞊tɔn ˮpɛɛpɛdhö, ʼyö gun wlüü ˗naa ꞊tɔn ʼö dho ꞊misie Aanri wëëʼ dhö ˮpɛnbhɩsɔn ˗gbadhɛ ˗dhɛ ʼgü. ʼDho ʼyii kë˗ bho ˮwaadhö bha ˗a ˗gɛn ˗mü ꞊dhɛ kö ʼyöö˗ (ʼlëë) waa˗ ˮsuʋ̈ ˗nu ˗wa kë sië. ˗Yö ˗kë mü ꞊dhɛ ʼyii kë ʼmü ꞊dhɛ ˗ee, ˗dhɛ ˗ta ꞊ya dɔ dinngdhö. ˗Goplöö [˗go ʼplöö˗] ʼö mɛ ʼbha ˗nu ʼwo˗ ˗dhɛ ˗dɛ ˗maa ʼwo ꞊zuënng kpö bha˗ ʼgü bha, ˗dhɛ ˗ta ꞊ya ga ˗nu ˗ta. ꞊Klang˗ ˗nu ꞊gban ꞊wa wo ˮyan ˗ya ˗Tiagbö ˗ta. «˗Tiagbö ʼö mɛ ʼdhö˗ dɔ ya, ˗a ˗kɔ ˗yö ˗dho ꞊mɔɔ˗ ʼpë ya pö ˗sü ˗bha ꞊nɔɔ ˗ee? »: Mɛ ʼbha ˗nu ˗wa ˗ya wo ˗de dhɛaˮ ʼkpɔ ˗sü ˗bha wo zuëëˮ ʼpiʋ̈ ꞊dhɛ ˗kɔ bha˗ ʼdhö. ˗Tiagbö ꞊ya ö ˗kɔ ˮklën kë ö ˗tong ˗ta ꞊dhɛ ˗kɔ ʼö mɛ ꞊gban ʼwo gun˗ kë ˗sü ʼka ˮtʋ̈ng bha˗ ʼgü ʼdhʋ̈, ˗ya ˗ya pö ˗sü ˗bha: « ꞊Misie, prɛmɛte, prɛmɛte ˮsi luuˮ ʼfrɛ.» ˗A ˗pö ˗sü ꞊në ˮgbɩɩ˗ kö ꞊misie Aanri ꞊ya ˮgbla ꞊dhɛ mɛ ˗yö ˗më ˗kë ˗yaa pö: «˗Më? Ü˗ ˗pö ꞊dhɛ? ˗A pö ʼbha wo kö ʼa˗ ʼgü ma ˗së ʼka.» ʼYöö˗ ˗bha ˗Tiagbö kë ˗sü waa˗ ˮsuʋ̈ ˗nu ꞊gban ˗wɔn ʼgü, ˗a ʼdhɛ ʼö dho˗ pö˗, ˗ya ˗pö ö ˗wo ꞊wlöö: « ꞊Misie, prɛmɛte, prɛmɛte ˮsi luuˮ ʼfrɛ˗.» Kö Aanri ꞊ya ˮgbla do ʼbha wo ˗yaa pö: «Ü˗ ˗pö ꞊dhɛ? » ʼÖ dɔ mü kö ˗ya dɔ ˗Tiagbö ˗gɔ ʼya˗, kö ˗ya ö ˮdhiʋ̈ ˗dhɛ ʼkun kpɛnngkpɛnngdhö kö˗ weeˮ ʼya ʼdho ˗wo. Kö ˗yö kë sië ʼzë ˗zë ʼzë dhö. ˗A ʼdhɛ ʼö dho pö˗ ꞊taama, ˗ya ˗pö: «Misie, a˗ ˗pö maa ʼdho ˮkanng ˮdhiʋ̈.» ˗A ˗pö ˮdhʋ̈ ˗sü ꞊në ˮgbɩɩ˗ kö ꞊ya ˮkwɛɛ ʼsü ꞊ya zun ˮkpɛnng. ʼYii ˗dhɛ ˗ziaan ˗ga ö ꞊taama tongtongdhö. ʼÖ dho ˗yö ö ˗gɔ ˗dɔ ö ˗mɛ ˗nu ˮpiʋ̈ dhɛngdhö doseng. Dhɛngdhɛ bha, ꞊në ʼwo ʼwɔn ꞊gban ˗kë ˗bha. ʼSangtaa ˮdhɔɔyi ꞊në ʼö ʼwo nu˗ ʼka ˮdhɔɔ ʼgü. ˗Yö ˗sü ˗dhɛkpaɔyi bha ꞊në˗ ˗bha, ʼyö ꞊klang˗ ˗nu ʼwo ˗Tiagbö ˗dhɛ ˮkang ˮdhiʋ̈. ʼTɔ ʼö bha ˗yö ˗tun ˗a ˗bha ꞊dɛɛ. ˗Wa ˗dhɛ ˗Tiagbö ˮKang ˮdhiʋ̈. ʼVasiafa ꞊Diɔmangde
18 ʼSɔng˗ ˗bha ˗zogɔndhe ˗bɔ mɛ ꞊taama
ʼÖ gun kö ˮvʋ̈ʋ̈ ˗ya ˗da wü ˗nu ꞊plöö, ʼyö˗ ˗nu ꞊gban ˮpɛpɛ ʼwo wo ʼko yö ʼyö ʼwo ʼtɔng˗ (꞊dhadhua) ˗ya. ʼYö ʼwo˗ pö ʼmɛ ˮdhʋ̈ ˗yö yö ˮdhɛɛdhö kö ˗yö ˮyɩɩ ˗dhiang zë. ʼMɛ ʼö ꞊ya ö ˗bha zë mɛ ꞊gban ˗wa ˮyɩɩ ʼto kö ˗a ˗mɛ piaˮ ꞊ya dhi. ʼYaa yö ˗zë ʼka, kö ˗wo ˮyɩɩ ʼto ˮkɛɛ kö mɛ do ʼyii kë˗ ʼto, ʼmɛ ʼö ˮyɩɩ ˗dhiang zë bha, ˗wa zë kö ˗wa ˗wü ˗bhö. ʼYö ʼwo˗ zü bho sënnë ˗ta. ʼYö mɛ ʼgbɛ ˗dede ʼwo ˮyɩɩ to ˮkɛɛ ʼyö ʼsɔng˗ (˗a bhɔ ˗yö ꞊gblɛɛn ʼka ꞊ni) ʼyii ˮyɩɩ ʼto. Ö bhɔ ʼgü ꞊në˗ ˗vin doseng. ˗Aga ʼyö ʼwo sënnë kun ʼwo˗ zë ʼwo˗ ˗kpa ʼwo˗ ˗bhö. ˮKɛɛ ꞊dhɛ ʼö ˗kë ꞊dhɛ ˗a ˗nu ʼgu ʼyii dɔ bha, ʼyö ʼwo˗ pö laa ˗bhö ˗laa ˗dhɛ ˗yö ö ˗bha bho. ˗A ˗bha zü bho ˗dhɛ bha ʼyö ˗kë ˮyɩɩ ˮyɩɩ ˗sü mɛ ꞊gban ʼgü, ˮ kɛɛ ʼsɔng˗ ʼyii ˮyɩɩ ʼto ʼzü. ꞊Dh ɛ ʼö ˗kë ꞊dhɛ laa ˗bhö ˗laa ʼyii kë ö bo b ha, ʼyö ʼwo dɔ wo ˮdhi ˮtunng kö ˗yö ʼd ho˗ ʼka ˮdhiʋ̈. ꞊Dhɛ ˗dhɛta ꞊ya dɔ ˗dinngdhö ˗a ˗nu ˗ta, ʼwo dho ˗dhɛ ˗ga kö ʼsɔng˗ ya ˮyɩɩ ʼto ˗sü ˗bha. ʼYö ʼwo˗ dhɛɛˮ kpɔ ʼwo˗ pö: «ʼYö ʼsɔng˗ ˗më ʼö ʼü˗ ˮyɩɩ to?» ʼyö˗ ˗yɔɔ bɔ ʼö˗ pö: «Dhiang ʼö sënnë ʼdhö kë˗ zë ꞊diö bha ˗yö n ʼgü ˮyɩɩ ˮyɩɩ ˗sü ˗dedewo.» (Mɛ ʼgbɛ ˗dhɛ ˗wo ꞊dhɛ ʼsɔng˗ ʼdhö. ʼWo mɛ ꞊gban ˗wa ˮkan˗ ˗bha ʼnu bha ʼyö wo ˗zë ʼwo nu˗ ˗ta. Vidrinë Valanngtɛn
19 Mɛ ꞊da ˗wɔn ˗yö ˗gun ˮgbɩɩ˗ ʼkpa
꞊Tanngpukini [˗Tan ʼpu ʼki ʼni˗] ꞊da ˗zo ꞊ya ʼka, ʼyaa gun yöö ʼgo ʼpödhö kö ˗yö ö ʼziöö˗ waa˗ ʼdhu ˗nu ꞊tuaabho ˗dhɛ ʼgü Wagadugua. ꞊Tanngpukini ꞊da ʼö nu, ˗yö kë ˗kë ꞊Tanngpukini ˗dhɛng ˗mɛ dhe ʼyaa yöö ꞊gwëë mü. ꞊Dhɛ ꞊ya kë ʼnë ʼbha wo ˗së ʼka kö ˗yö ö yeekë ʼpödhö ˮiin ˗a dheebhang ʼbha ˮpiʋ̈ Wagadugu ˗dhɛ bha˗ ʼgü. ˗A ˗wɔn ʼgü ˗yö ˗gun ö ʼgü dɔ sië ˮgbɩɩ˗ kö˗ ꞊da ˗yö pë ˗së ˗bhö ꞊ya ˗nu dhɔɔbhaa ˗we ʼö ʼwo˗ ˗dhɛ dolo ˗a mü. ˗A ˗wɔn ʼgü ˗yö kë ˮpɔ ˗nu ꞊gban ˗kun kë ˮdhʋ̈ ˗bhöpë ˗yö kë ʼkɔɔdhö ˗së ˗dede ʼka. ꞊Ya ʼgo mü kö ö ꞊da dolo ʼdhiitrë ˗yiisiö ˗yö ꞊slɔɔ ˗dhɛkpaɔyi ˗bha, kö ʼyiöö˗ (ʼlëë˗) ʼya ʼdho dɔ ö ˗bha. ˮKɛɛ ꞊dhɛ ʼö˗ ma ö bha dhebë ˗ta ꞊dhɛkpaɔyi do ʼka ꞊dhɛ ˗dhɛng ˗mɛ dhe ʼyaa yöö ʼdho ˮvaandhö, ʼyö ˮfɔngfɔng ˗yö ma ꞊Tanngpukini ʼgü, ʼyö mlɔti ˗dedewo. ꞊Dhɛ ʼö˗ ˗bha dhebë ʼö˗ ˗ga ꞊dhɛ ʼwɔn bha ʼyaa dhi ˗sü ʼka ö ꞊gɔn ˗dhɛ, ʼyö˗ pö yöö˗ zuëˮ ˗kë ˗sɛa ˗dhiang zë, ʼyö˗ pö: « ꞊Ya ˗kë ˮdhʋ̈ kö ʼö ö ˮyan ʼto ˗dee ʼnë ˗bha kö ʼa ma yë kë ˗dhɛ ˗nu yö.» ʼYö˗ ꞊gɔn ˗yö ˗gblan ʼö˗ pö: «˗Dee ʼnë ˗mɛɛ? ˗Yö ö ˮyan ʼto ˗dee ʼnë ˗mɛɛ ˗bha? Kö bhi ꞊në ʼö ʼü˗ pö ʼsa˗ ˗dhɛ ˗yö nu bhoo. ˗Yö ʼdho ʼpödhö kö ˗yö ö ˮyan ʼto ö ꞊gɔn ˮwlaansü bha ꞊në˗ ˗bha.» Dhiang ˗nu bha ʼyö ma Kaporalë ꞊Tanngpukini ˗a dhebë bha˗ ʼka ꞊dhɛ ˗dhaa mɛ zua. ʼYö ˗ya ˗dɔnbho ˗a ʼka ˗sü ˗bha ö yun ʼgü. ꞊Ya kë ꞊Tanngpukini ˗gɔ ʼya˗. ꞊Ya dɔ ˗a ꞊da, pë ˗bhö ˗dudu, we mü ˗dudu waa˗ ˗bha dhebë ʼö˗ zuëˮ ꞊ya ˗gi bha ˗a ˗nu ꞊zinng ʼgü. ˗Aga ʼyö dho ʼö we ˗mü ˗a ˗nu ˗kanng ˗bha ˗dedewo ʼyö ma ö ˗bha ꞊dhɛ mɛtii saa˗ ʼdhö, kö ʼö˗ ˗zɔn ˗nu ˗dhɛ ꞊dhɛ ˮsɔdha ˗mü ö ʼka ˮwɛɛwɛ ˗mɛ ʼyaa ˗mü ö ʼka. ʼÖ nu˗ ˮkwanngdhö kö ˗dhɛkpaɔ ˮdhiʋ̈ ˗wo ˗dhɛ ʼyaa ꞊gblɛɛn ʼzü ʼYö ˗ya ˮkwɛɛ ˗ta ˗ma ˗sü ˗bha. ʼYö˗ ˗ma, ʼö˗ ˗ma. ʼYii ʼgü yö, ʼyö dho ʼö fönɛtrë ˗ta ˗ma pinngpinngdhö ˮkɛɛ mɛ ʼbhaa ˮkwɛɛ ˮpʋ. ʼYö˗ pö ö ˗de ˗dhɛ ö ꞊da ꞊në˗ pö ʼwa ʼdho ˮkwɛɛ ˮpʋ˗. ꞊Dhɛ ˗a ˗bha dhebë ʼyaa ꞊mɔɔ˗ ˗bha kö ˗yö ʼwɔn suu bha˗ kë. ˗Aga ʼyö ˗piö ʼbha ʼö gun ʼtan ˗sü ʼka ʼkɔ ˗bha mü, ˗a sü ʼyö˗ ˗sɔ ʼkpong˗ ˮpiʋ̈. ˗Yö ˗to ˗a ˗glɔglɔ kë ˗dhɛ ʼgü, ʼyö˗ ˗bha dhebë ʼdhö ˮkwɛɛ ˗pu. ˗A ˮpu ˗sü ꞊në ʼö ˮgbɩɩ˗ kö Kaporalë ꞊Tanngpukini ꞊ya ö bha kwi ˮpɛn bho ö ˗ta ˗ya ˗ya ö bha dhebë ˮflʋ̈ ˗sü ˗bha ꞊dhɛ mɛ ˗më ˗kë. ʼWɔn bha ʼyii ʼkun bho˗ ꞊da ʼgü, ʼyö ꞊yɔɔn kö ʼö ˗bho ʼkwëë˗ kë, ˗a ˗zo ˗ya ʼka ˮmɛ n dë ˗nu. ˗A ˗dede ʼö gun ˗a ʼziöö˗ ˮpiʋ̈ ʼyö bha. ʼYö ˗a ʼdhu ˗ma ˗sü ˗bha ˮgbɩɩ˗ ˗dede ʼka. ʼYö˗ ˗kë ö ˗de ˮyaan, ʼyö˗ sɛnngtru ˗yan ʼdhɛ ʼö ˗blü ö ˗ta, ʼyö˗ kɔn ö bha dhebë ʼka ö ˗de ˮyaan ʼyö yö ˗a ꞊da ˗bha. ʼYö˗ ˗yan bho˗ ʼgü, ʼö˗ bho˗ ʼgü ꞊sɔbhɛɛ ʼka. ꞊Ya˗ ˗pö yöö ʼkpɔ ö ʼziöö˗ ʼka, ʼaabhoo ꞊Tanngpukini ʼyaa troo kë ˗mɔɔ ʼka, ˗a ꞊piaa ꞊në ʼö˗ wo. ꞊Ya ziaan ta˗ ˗gɔ, kö ˗yaa ˗yan ʼbha bho˗ ʼgü. ˗A ꞊da ʼö˗ ˗kë ˗kɔ ʼö˗ ˗bha ʼö zun ˮkpɛnng, ʼö dho ö ʼdhu ꞊keng˗, ˗Zlaan ꞊në ö bha pë dɔ. Kö˗ ʼdhu ˗ya pö sië: «Yöö n dhe zë ˗wa !» ˮSanni ʼyënng˗ (ʼlaan˗) ˗yö ˗wo kö ˗a ꞊da waa˗ ö ʼdhu ꞊wa ʼdho. ˗A ˗bha dhebë ˗yö kë ˗nu kö ˮtʋ̈ng kpö ꞊ya ziö, ˮkɛɛ kö ꞊Tanngpukini ꞊ya pë ʼgo ˗dedewo. Pë bho ˗sü ꞊gban ʼgü, ʼyii kë˗ ʼgü ʼwɔn ʼbha ʼka. ꞊Dhɛ ʼkö˗ ꞊da ʼyaa yöö nu ʼzü kö ˗ya ö ˗bha bho. ʼÖ gun ʼkpa mɛ ꞊da ˗wɔn ˗gun ˮgbɩɩ˗, ˮkɛɛ ˗tosɛa ˗bha ˗kë ˮgbɩɩ˗ ʼö ˮtʋ̈ng ya˗ ʼgü, ˗yaa kë ˮdhʋ̈, mɛ mɛ kwaa˗ sië wɔn ˗kɔ ʼbha ˗nu ˗zü ˮsɛ ʼbha ˗nu ʼgü ꞊dhɛ Kaporalë ꞊Tanngpukini ˗a ˮsɛ ʼdhö (Buukina Faso). Dɔ ˮgbɩɩ˗ kö mɛ ʼgbɛ ʼwa ʼdho wo ˗bha kë ꞊dhɛ ꞊Tanngpukini ˗bha ʼdhö ˗wa ! 20 We mü ˗dudu do
Gɔndënë do bha we mü ˗kɔ ʼö˗ ˗gɔ, ˗a ˗naa ʼyaa ʼdhö. ꞊Ya we mü ʼyö ꞊ya ˗wɔ ˮbü. ˗A kë ˗pë ʼö gun ʼyö bha. ꞊Dhɛkpaɔyi do ʼka ʼyö˗ pö ö bha ʼbɛɛ˗ ˗dhɛ: «A ʼbɛɛ˗, we ˮbhʋ̈ ʼö ʼma˗ mü ʼa ˗wɔ ˮbü yaa, ʼkaa ˗dhioo ʼnë ʼbha dɔ n ˗ta ˗ee!» ʼKwa˗ pö ˮdhʋ̈ kö kwa˗ ˗pö ꞊dhɛ ʼsëë ya ʼka˗ ˗wo pö ʼwɔn ʼdhɛ ʼö ˗gü ʼö ʼyaa ˗së ˗kaa pö n ˗dhɛ. Baya
21 ꞊Trɔɔn ˮgblü yaa˗ kë ˗sü ʼgü? 22 ˮFlɛɛ mɛ zuëˮ ˗kë ˗nɛɛsü
Gɔndënë do ʼbha bha ˗yö ˗gun ʼkɔ dɔ ˗mɛ (꞊masɔnng) ʼka. Dhebë ʼö gun ˗a ˗gɔ bha ʼyö ʼnë kpɔ. ʼNë bha ˮtʋ̈ng ꞊gban ʼgü ˮyua ꞊në ˗a ˗kë ꞊ooo, ʼö ꞊yɔɔn mü kö ꞊masɔnng mi bha, ˗a ˗bha ʼwëë˗ ꞊gbaan ʼto ʼnë bha, ˗a ˗bha ˮyua ˗bha, kö yöö ꞊de ʼpö yë ꞊slɔɔ ˗sü ꞊gban ꞊ya kë˗ ˗bha ˮgbɩɩ˗. ˗Aga ˗dhɛkpaɔyi do ʼka ʼyö ˮyua ʼdhö ˗pö ʼzü ʼnë bha ˗a ˗ta dhiaˮ ˮpiʋ̈ do ʼbha bha˗ ʼgü kö˗ dë yöö ʼdho yë mɔɔ˗ ˗dlhɛ ʼgü. ˗A ʼklɔɔ˗ ˗mü ꞊dhɛ ʼwëë˗ ʼbha ʼyaa˗ ˗gɔ ʼzü. ꞊Ya ʼgo mü ˗bhöpë ʼö ʼkɔɔdhö, ˗a ꞊gbaan yën, «wɛn ʼyaa ʼdhö kö ˗bhɔ ˗ya ˗bhö.» Kwa˗ ʼwɔn ʼpö ꞊dhɛ ʼwëëga ʼyaa mɛ ˗gɔ ʼpö mɛ zuëˮ ˗yö ˗kë ˗nɛɛsü. ˮYua ˗wɔn bhlɔɔ ʼma ʼö wo˗ ʼgü bha, ʼyö˗ pö ʼnë bha˗ ˗dhɛ: «˗Dhɛga, bhii ga bhö ga, ʼbha ʼdho n sëëbho ꞊dhɛ ˗kɔ ya˗ ʼdhö. Ü ˗nu n dha˗ ˗wɔn ʼgü ˮiin ü ˗nu n zë ˗wɔn ꞊në˗ ʼgü ˗ee? ʼÖ bhii ga ˗bhö ga ˮkɛɛ ʼwëë˗ ˗zë ˗a ʼbha ʼyaa n ˗gɔ ʼzü.» ꞊Dhɛ ʼö˗ pö ˮdhʋ̈ ʼyö ˗ziö ʼö dho yë mɔɔ˗ ˗dhɛ ʼgü. ˮDɔɔ ʼka ʼyö nu. ʼÖ ˗kpan ʼnë bha˗ ˗bha kö ꞊ya kë ˮklʋ̈ʋ̈klʋ̈. ʼÖ sü˗ ˗bha, ʼnë ʼyaa ˮyua ˗dhiö ʼzü.\ 23 Ka˗ ˗pö ka ˮkwi ˗wo ˗ma ˮkɛɛ ʼkaa ʼlɔɔtrë ʼziuu˗ dɔ
Gɔndë do ʼbha bha ˗wa ˗dhɛ ˮKëëgbö. ˮKëëgbö ʼyaa ˮkwi ˗wo ma ˮkɛɛ ˮkwi ˗wo pö ˗dhɔ ʼö˗ ˗kë ˗a ˗dhiang ʼyaa zë. ˗Aga yi do ʼka ʼyö˗ ˗nu ˗bha ʼnë ˗nu ʼwo ˮkwi ꞊plöö ʼwo nu ꞊tuuabho kë˗ ʼpödhö. ʼWo gun ˮkwi ˗wo pö sië bha, ʼyö ˮKëëgbö ˮtʋ ʼdhö ˗ziö ˮkwi ˗wo do ʼka: ʼlotrë ʼziuu˗ ˮl'autre jourˮ. ˮKëëgbö ꞊ya ˮkwi ˗wo ʼdhɛ bha˗ ˗ya ö zuëˮ ˮpiʋ̈. ꞊Dhɛ ʼö˗ yi ˗yö ˗yö ꞊gwëë, ˗dhɛkpaɔyi do ʼka ꞊vakanngsü ʼgü ʼpödhɛ do bha˗ ʼgü, ʼyö ꞊klang˗ ˗nu ʼwo gun woo˗ ˮkwi ˗wo pö sië ʼyö ꞊yɔɔn˗ ˗nu ˮsɔɔ ʼö ö ˮtʋ to˗ ˗nu ˗bha, ˮkɛɛ ˮkwi ˗wo ʼdhɛ ʼö˗ ꞊draan bha ʼyii ma ˗a ˗nu ˮdhi. ʼYö˗ pö˗ ˗nu ˗dhɛ: «Ka ˗pö ka ˮkwi ˗wo ˗ma ˮkɛɛ ʼkaa ʼlɔɔtrë ʼziuu˗ dɔ.» ˗A ˗bha ʼgü ʼwaa pë ʼbha dɔ ꞊klang ˮdhiʋ̈. 